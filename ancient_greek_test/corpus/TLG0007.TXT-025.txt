
            {ΜΑΡΚΟΣ ΚΑΤΩΝ} 
  Μάρκῳ δὲ Κάτωνί φασιν ἀπὸ Τούσκλου τὸ γένος 
εἶναι, δίαιταν δὲ καὶ βίον ἔχειν πρὸ τῶν στρατειῶν καὶ 
τῆς πολιτείας ἐν χωρίοις πατρῴοις περὶ τοὺς Σαβίνους. 
τῶν δὲ προγόνων παντάπασιν ἀγνώστων γεγονέναι δο-
κούντων αὐτὸς ὁ Κάτων καὶ τὸν πατέρα Μᾶρκον ὡς 
ἀγαθὸν ἄνδρα καὶ στρατιωτικὸν ἐπαινεῖ, καὶ Κάτωνα 
τὸν πρόπαππον ἀριστείων πολλάκις τυχεῖν φησι καὶ πέντε 
πολεμιστὰς ἵππους ἐν μάχαις ἀποβαλόντα τὴν τιμὴν 
ἀπολαβεῖν ἐκ τοῦ δημοσίου δι' ἀνδραγαθίαν. εἰωθότων 
δὲ τῶν Ῥωμαίων τοὺς ἀπὸ γένους μὲν δόξαν οὐκ ἔχον-
τας, ἀρχομένους δὲ γνωρίζεσθαι δι' αὑτῶν, καινοὺς προσ-
αγορεύειν ἀνθρώπους, ὥσπερ καὶ τὸν Κάτωνα προσ-
ηγόρευον, αὐτὸς ἔλεγε καινὸς εἶναι πρὸς ἀρχὴν καὶ δό-
ξαν, ἔργοις δὲ προγόνων καὶ ἀρεταῖς παμπάλαιος. ἐκα-
λεῖτο δὲ τῷ τρίτῳ τῶν ὀνομάτων πρότερον οὐ Κάτων,  
ἀλλὰ Πρῖσκος, ὕστερον δὲ τὸν Κάτωνα τῆς δυνάμεως 
ἐπώνυμον ἔσχε· Ῥωμαῖοι γὰρ τὸν ἔμπειρον κάτον ὀνο-
μάζουσιν. ἦν δὲ τὸ μὲν εἶδος ὑπόπυρρος καὶ γλαυκός, 
ὡς ὁ ποιήσας τὸ ἐπιγραμμάτιον οὐκ εὐμενῶς παρεμ-
φαίνει· 
 
  πυρρόν, πανδακέτην, γλαυκόμματον, οὐδὲ θανόντα 
    Πόρκιον εἰς ἀίδην Φερσεφόνη δέχεται. 
 
τὴν δὲ τοῦ σώματος ἕξιν, αὐτουργίᾳ καὶ διαίτῃ σώφρονι 
καὶ στρατείαις ἀπ' ἀρχῆς συντρόφου γεγονότος, πάνυ 
χρηστικὴν εἶχε καὶ πρὸς ἰσχὺν καὶ πρὸς ὑγίειαν ὁμαλῶς 
συνεστῶσαν. τὸν δὲ λόγον ὥσπερ δεύτερον σῶμα καὶ 
τῶν καλῶν μονονοὺκ ἀναγκαῖον ὄργανον ἀνδρὶ μὴ τα-
πεινῶς βιωσομένῳ μηδ' ἀπράκτως ἐξηρτύετο καὶ παρ-
εσκεύαζεν, ἐν ταῖς περιοικίσι κώμαις καὶ τοῖς πολιχνίοις 
ἑκάστοτε συνδικῶν τοῖς δεομένοις καὶ πρῶτον ἀγωνιστὴς 
εἶναι δοκῶν πρόθυμος, εἶτα καὶ ῥήτωρ ἱκανός. 
  Ἐκ δὲ τούτου μᾶλλον τοῖς χρωμένοις κατεφαίνετο βά-
ρος τι καὶ φρόνημα περὶ αὐτὸν ἤθους, πραγμάτων με-
γάλων καὶ πολιτείας δεόμενον ἡγεμονικῆς. οὐ γὰρ μόνον 
ὡς ἔοικε μισθαρνίας καθαρὸν αὑτὸν ἐπὶ τὰς δίκας καὶ 
τοὺς ἀγῶνας παρεῖχεν, ἀλλ' οὐδὲ τὴν δόξαν ὡς μέγιστον 
ἀγαπῶν ἐφαίνετο τὴν ἀπὸ τῶν τοιούτων ἀγώνων, πολὺ 
δὲ μᾶλλον ἐν ταῖς μάχαις ταῖς πρὸς τοὺς πολεμίους καὶ 
ταῖς στρατείαις βουλόμενος εὐδοκιμεῖν, ἔτι μειράκιον ὢν 
τραυμάτων τὸ σῶμα μεστὸν ἐναντίων εἶχε. φησὶ γὰρ αὐτὸς 
(fr. 188 M.2) ἑπτακαίδεκα γεγονὼς ἔτη τὴν πρώτην στρα-
τεύσασθαι στρατείαν, περὶ ὃν Ἀννίβας χρόνον εὐτυχῶν ἐπέ-
φλεγε τὴν Ἰταλίαν. παρεῖχε δ' αὑτὸν ἐν ταῖς μάχαις τῇ 
μὲν χειρὶ πλήκτην, τῷ δὲ ποδὶ μόνιμον καὶ βέβαιον,  
γαῦρον δὲ τῷ προσώπῳ· λόγου δ' ἀπειλῇ καὶ τραχύτητι 
φωνῆς πρὸς τοὺς πολεμίους ἐχρῆτο, ὀρθῶς καὶ διανοού-
μενος καὶ διδάσκων ὅτι πολλάκις τὰ τοιαῦτα τοῦ ξίφους 
μᾶλλον καταπλήττεται τὸν ἐναντίον. ἐν δὲ ταῖς πορείαις 
αὐτὸς ἐβάδιζε φέρων τὰ ὅπλα, καὶ θεράπων εἷς εἵπετο 
τὰ πρὸς τὴν δίαιταν αὐτῷ κομίζων, ᾧ λέγεται μηδέποτε 
δυσκολᾶναι μηδὲ μέμψασθαι παραθέντος ἄριστον ἢ δεῖ-
πνον, ἀλλὰ καὶ συλλαμβάνειν αὐτὸς τὰ πλεῖστα καὶ συμ-
παρασκευάζειν ἀπὸ τῶν στρατιωτικῶν γενόμενος ἔργων. 
ὕδωρ δ' ἔπινεν ἐπὶ στρατείας, πλὴν εἴποτε διψήσας περι-
φλεγῶς ὄξος αἰτήσειεν ἢ τῆς ἰσχύος ἐνδιδούσης ἐπιλάβοι 
μικρὸν οἰνάριον. 
  Ἦν δὲ πλησίον αὐτοῦ τῶν ἀγρῶν ἡ γενομένη 
Μανίου Κουρίου τοῦ τρὶς θριαμβεύσαντος ἔπαυλις. ἐπὶ 
ταύτην συνεχῶς βαδίζων καὶ θεώμενος τοῦ τε χωρίου 
τὴν μικρότητα καὶ τῆς οἰκήσεως τὸ λιτόν, ἔννοιαν ἐλάμ-
βανε τοῦ ἀνδρὸς ὅτι Ῥωμαίων μέγιστος γενόμενος καὶ 
τὰ μαχιμώτατα τῶν ἐθνῶν ὑπαγαγόμενος καὶ Πύρρον 
ἐξελάσας Ἰταλίας, τοῦτο τὸ χωρίδιον αὐτὸς ἔσκαπτε καὶ 
ταύτην τὴν ἔπαυλιν ᾤκει μετὰ τρεῖς θριάμβους, 〈καὶ〉 
ἐνταῦθα πρὸς ἐσχάρᾳ καθήμενον αὐτὸν ἕψοντα γογγυλί-
δας εὑρόντες οἱ Σαυνιτῶν πρέσβεις ἐδίδοσαν πολὺ χρυ-
σίον, ὁ δ' ἀπέπεμψε φήσας οὐδὲν χρυσίου δεῖν ᾧ δεῖπνον 
ἀρκεῖ τοιοῦτον, αὐτῷ μέντοι τοῦ χρυσίον ἔχειν κάλλιον 
εἶναι τὸ νικᾶν τοὺς ἔχοντας. ταῦθ' ὁ Κάτων ἐνθυμού-
μενος ἀπῄει, καὶ τὸν αὑτοῦ πάλιν οἶκον ἐφορῶν καὶ 
χωρία καὶ θεράποντας καὶ δίαιταν, ἐπέτεινε τὴν αὐ-
τουργίαν καὶ περιέκοπτε τὴν πολυτέλειαν.  
  Φαβίου δὲ Μαξίμου τὴν Ταραντίνων πόλιν ἑλόντος, 
ἔτυχε μὲν ὁ Κάτων στρατευόμενος ὑπ' αὐτῷ κομιδῇ 
μειράκιον ὤν, Νεάρχῳ δέ τινι τῶν Πυθαγορικῶν ξένῳ 
χρησάμενος, ἐσπούδασε τῶν λόγων μεταλαβεῖν. ἀκούσας 
δὲ ταῦτα διαλεγομένου τοῦ ἀνδρὸς οἷς καὶ Πλάτων 
(Tim. 69d) κέχρηται, τὴν μὲν ἡδονὴν ἀποκαλῶν μέγι-
στον κακοῦ δέλεαρ, συμφορὰν δὲ τῇ ψυχῇ τὸ σῶμα 
πρώτην, λύσιν δὲ καὶ καθαρμὸν οἷς μάλιστα χωρίζει καὶ 
ἀφίστησιν αὑτὴν τῶν περὶ τὸ σῶμα παθημάτων λογι-
σμοῖς, ἔτι μᾶλλον ἠγάπησε τὸ λιτὸν καὶ τὴν ἐγκράτειαν. 
ἄλλως δὲ παιδείας Ἑλληνικῆς ὀψιμαθὴς λέγεται γενέ-
σθαι, καὶ πόρρω παντάπασιν ἡλικίας ἐληλακὼς Ἑλλη-
νικὰ βιβλία λαβὼν εἰς χεῖρας, βραχέα μὲν ἀπὸ Θουκυ-
δίδου, πλείονα δ' ἀπὸ Δημοσθένους εἰς τὸ ῥητορικὸν 
ὠφεληθῆναι. τὰ μέντοι συγγράμματα καὶ δόγμασιν Ἑλ-
ληνικοῖς καὶ ἱστορίαις ἐπιεικῶς διαπεποίκιλται, καὶ μεθ-
ηρμηνευμένα πολλὰ κατὰ λέξιν ἐν τοῖς ἀποφθέγμασι 
καὶ ταῖς γνωμολογίαις τέτακται. 
  Ἦν δέ τις ἀνὴρ εὐπατρίδης μὲν ἐν τοῖς μάλιστα 
Ῥωμαίων καὶ δυνατός, ἀρετὴν δὲ φυομένην μὲν αἰσθά-
νεσθαι δεινός, εὐμενὴς δὲ καὶ θρέψαι καὶ προαγαγεῖν 
εἰς δόξαν, Οὐαλέριος Φλάκκος. οὗτος εἶχεν ὁμοροῦντα 
χωρία τοῖς Κάτωνος, πυνθανόμενος δὲ τὴν αὐτουργίαν 
καὶ δίαιταν αὐτοῦ παρὰ τῶν οἰκετῶν καὶ θαυμάσας ἐξη-
γουμένων ὅτι πρωὶ μὲν εἰς ἀγορὰν βαδίζει καὶ παρί-
σταται τοῖς δεομένοις, ἐπανελθὼν δ' εἰς τὸ χωρίον, ἂν 
μὲν ᾖ χειμὼν ἐξωμίδα λαβών, θέρους δὲ γυμνὸς ἐργα-
σάμενος μετὰ τῶν οἰκετῶν ἐσθίει τὸν αὐτὸν ἄρτον ὁμοῦ 
καθήμενος καὶ πίνει τὸν αὐτὸν οἶνον, ἄλλην τε πολλὴν 
ἐπιείκειαν αὐτοῦ καὶ μετριότητα καί τινας καὶ λόγους  
ἀποφθεγματικοὺς διαμνημονευόντων, ἐκέλευσε κληθῆναι 
πρὸς τὸ δεῖπνον. ἐκ δὲ τούτου χρώμενος καὶ κατανοῶν 
ἥμερον καὶ ἀστεῖον ἦθος, ὥσπερ φυτὸν ἀσκήσεως καὶ 
χώρας ἐπιφανοῦς δεόμενον, προετρέψατο καὶ συνέπεισεν 
ἅψασθαι τῆς ἐν Ῥώμῃ πολιτείας. κατελθὼν οὖν εὐθὺς 
τοὺς μὲν αὐτὸς ἐκτᾶτο θαυμαστὰς καὶ φίλους διὰ τῶν 
συνηγοριῶν, πολλὴν δὲ τοῦ Οὐαλερίου τιμήν τε καὶ δύ-
ναμιν αὐτῷ προστιθέντος, χιλιαρχίας ἔτυχε πρῶτον, εἶτ' 
ἐταμίευσεν. ἐκ τούτου δὲ λαμπρὸς ὢν ἤδη καὶ περιφα-
νής, αὐτῷ τῷ Οὐαλερίῳ πρὸς τὰς μεγίστας συνεξέδρα-
μεν ἀρχάς, ὕπατός τε μετ' ἐκείνου καὶ πάλιν τιμητὴς 
γενόμενος. 
  Τῶν δὲ πρεσβυτέρων πολιτῶν Μαξίμῳ Φαβίῳ προσ-
ένειμεν ἑαυτόν, ἐνδοξοτάτῳ μὲν ὄντι καὶ μεγίστην ἔχοντι 
δύναμιν, μᾶλλον δὲ τὸν τρόπον αὐτοῦ καὶ τὸν βίον ὡς 
κάλλιστα παραδείγματα προθέμενος. διὸ καὶ Σκιπίωνι 
τῷ μεγάλῳ, νέῳ μὲν ὄντι τότε, πρὸς δὲ τὴν Φαβίου δύ-
ναμιν ἀνταίροντι καὶ φθονεῖσθαι δοκοῦντι, παρ' οὐδὲν 
ἐποιήσατο γενέσθαι διάφορος, ἀλλὰ καὶ ταμίας αὐτῷ 
πρὸς τὸν ἐν Λιβύῃ συνεκπεμφθεὶς πόλεμον, ὡς ἑώρα τῇ 
συνήθει πολυτελείᾳ χρώμενον τὸν ἄνδρα καὶ καταχορη-
γοῦντα τοῖς στρατεύμασιν ἀφειδῶς τῶν χρημάτων, ἐπαρ-
ρησιάζετο πρὸς αὐτόν, οὐ τὸ τῆς δαπάνης μέγιστον εἶναι 
φάσκων, ἀλλ' ὅτι διαφθείρει τὴν πάτριον εὐτέλειαν τῶν 
στρατιωτῶν, εἰς ἡδονὰς καὶ τρυφὰς τῷ περιόντι τῆς 
χρείας τρεπομένων. εἰπόντος δὲ τοῦ Σκιπίωνος ὡς οὐδὲν 
δέοιτο ταμίου λίαν ἀκριβοῦς πλησίστιος ἐπὶ τὸν πόλεμον 
φερόμενος, πράξεων γάρ, οὐ χρημάτων, τῇ πόλει λόγον 
ὀφείλειν, ἀπῆλθεν ὁ Κάτων ἐκ Σικελίας, καὶ μετὰ τοῦ  
Φαβίου καταβοῶν ἐν τῷ συνεδρίῳ φθοράν τε χρημάτων 
ἀμύθητον ὑπὸ τοῦ Σκιπίωνος καὶ διατριβὰς αὐτοῦ μει-
ρακιώδεις ἐν παλαίστραις καὶ θεάτροις, ὥσπερ οὐ στρα-
τηγοῦντος, ἀλλὰ πανηγυρίζοντος, ἐξειργάσατο πεμφθῆ-
ναι δημάρχους ἐπ' αὐτὸν ἄξοντας εἰς Ῥώμην, ἄνπερ 
ἀληθεῖς αἱ κατηγορίαι φανῶσιν. ὁ μὲν οὖν Σκιπίων ἐν 
τῇ παρασκευῇ τοῦ πολέμου τὴν νίκην ἐπιδειξάμενος, καὶ 
φανεὶς ἡδὺς μὲν ἐπὶ σχολῆς συνεῖναι φίλοις, οὐδαμῇ δὲ 
τῷ φιλανθρώπῳ τῆς διαίτης εἰς τὰ σπουδαῖα καὶ μεγάλα 
ῥᾴθυμος, ἐξέπλευσεν ἐπὶ τὸν πόλεμον. 
  Τῷ δὲ Κάτωνι πολλὴ μὲν ἀπὸ τοῦ λόγου δύναμις 
ηὔξητο, καὶ Ῥωμαῖον αὐτὸν οἱ πολλοὶ Δημοσθένη προσ-
ηγόρευον, ὁ δὲ βίος μᾶλλον ὀνομαστὸς ἦν αὐτοῦ καὶ 
περιβόητος. ἡ μὲν γὰρ ἐν τῷ λέγειν δεινότης προέκειτο 
τοῖς νέοις ἀγώνισμα κοινὸν ἤδη καὶ περισπούδαστον, ὁ 
δὲ τὴν πάτριον αὐτουργίαν ὑπομένων καὶ δεῖπνον ἀφε-
λὲς καὶ ἄριστον ἄπυρον καὶ λιτὴν ἐσθῆτα καὶ δημοτικὴν 
ἀσπαζόμενος οἴκησιν καὶ τὸ μὴ δεῖσθαι τῶν περιττῶν 
μᾶλλον ἢ τὸ κεκτῆσθαι θαυμάζων σπάνιος ἦν, ἤδη τότε 
τῆς πολιτείας τὸ καθαρὸν ὑπὸ μεγέθους οὐ φυλαττού-
σης, ἀλλὰ τῷ κρατεῖν πραγμάτων πολλῶν καὶ ἀνθρώπων 
πρὸς πολλὰ μειγνυμένης ἔθη καὶ βίων παραδείγματα 
παντοδαπῶν ὑποδεχομένης. εἰκότως οὖν ἐθαύμαζον τὸν 
Κάτωνα, τοὺς μὲν ἄλλους ὑπὸ τῶν πόνων θραυομένους 
καὶ μαλασσομένους ὑπὸ τῶν ἡδονῶν ὁρῶντες, ἐκεῖνον 
δ' ὑπ' ἀμφοῖν ἀήττητον, οὐ μόνον ἕως ἔτι νέος καὶ φιλό-
τιμος ἦν, ἀλλὰ καὶ γέροντα πολὺν ἤδη μεθ' ὑπατείαν 
καὶ θρίαμβον, ὥσπερ ἀθλητὴν νικηφόρον, ἐγκαρτεροῦντα  
τῇ τάξει τῆς ἀσκήσεως καὶ διομαλίζοντα μέχρι τῆς τελευ-
τῆς. ἐσθῆτα μὲν γὰρ οὐδέποτέ φησι (fr. 72 M.2) φορέσαι 
πολυτελεστέραν ἑκατὸν δραχμῶν, πιεῖν δὲ καὶ στρατηγῶν 
καὶ ὑπατεύων τὸν αὐτὸν οἶνον τοῖς ἐργάταις, ὄψον δὲ 
παρασκευάζεσθαι πρὸς τὸ δεῖπνον ἐξ ἀγορᾶς ἀσσαρίων 
τριάκοντα, καὶ τοῦτο διὰ τὴν πόλιν, ὅπως ἰσχύοι τὸ 
σῶμα πρὸς τὰς στρατείας, ἐπίβλημα δὲ τῶν ποικίλων 
Βαβυλώνιον ἐκ κληρονομίας κτησάμενος εὐθὺς ἀποδό-
σθαι, τῶν δ' ἐπαύλεων αὐτοῦ μηδεμίαν εἶναι κεκονια-
μένην, οὐδένα δὲ πώποτε πρίασθαι δοῦλον ὑπὲρ τὰς 
χιλίας δραχμὰς καὶ πεντακοσίας, ὡς ἂν οὐ τρυφερῶν 
οὐδ' ὡραίων, ἐργατικῶν δὲ καὶ στερεῶν οἷον ἱπποκόμων 
καὶ βοηλατῶν δεόμενος· καὶ τούτους δὲ πρεσβυτέρους 
γενομένους ᾤετο δεῖν ἀποδίδοσθαι καὶ μὴ βόσκειν ἀχρή-
στους. ὅλως δὲ μηδὲν εὔωνον εἶναι τῶν περιττῶν, ἀλλ' οὗ 
τις οὐ δεῖται, κἂν ἀσσαρίου πιπράσκηται, πολλοῦ νομί-
ζειν· κτᾶσθαι δὲ τὰ σπειρόμενα καὶ νεμόμενα μᾶλλον ἢ 
τὰ ῥαινόμενα καὶ σαιρόμενα. 
  Ταῦτα δ' οἱ μὲν εἰς μικρολογίαν ἐτίθεντο τοῦ ἀν-
δρός, οἱ δ' ὡς ἐπὶ διορθώσει καὶ σωφρονισμῷ τῶν ἄλλων 
ἐνδοτέρω συστέλλοντος ἑαυτὸν ἀπεδέχοντο. πλὴν τὸ τοῖς 
οἰκέταις ὡς ὑποζυγίοις ἀποχρησάμενον ἐπὶ γήρως ἐξε-
λαύνειν καὶ πιπράσκειν ἀτενοῦς ἄγαν ἤθους ἔγωγε τί-
θεμαι, καὶ μηδὲν ἀνθρώπῳ πρὸς ἄνθρωπον οἰομένου κοι-
νώνημα τῆς χρείας πλέον ὑπάρχειν. καίτοι τὴν χρηστό-
τητα τῆς δικαιοσύνης πλατύτερον τόπον ὁρῶμεν ἐπιλαμ-
βάνουσαν· νόμῳ μὲν γὰρ καὶ τῷ δικαίῳ πρὸς ἀνθρώ-
πους μόνον χρῆσθαι πεφύκαμεν, πρὸς εὐεργεσίας δὲ καὶ  
χάριτας ἔστιν ὅτε καὶ μέχρι τῶν ἀλόγων ζῴων ὥσπερ 
ἐκ πηγῆς πλουσίας ἀπορρεῖ τῆς ἡμερότητος. καὶ γὰρ 
ἵππων ἀπειρηκότων ὑπὸ χρόνου τροφαὶ καὶ κυνῶν οὐ 
σκυλακεῖαι μόνον, ἀλλὰ καὶ γηροκομίαι τῷ χρηστῷ προσ-
ήκουσιν. ὁ δὲ τῶν Ἀθηναίων δῆμος οἰκοδομῶν τὸν Ἑκα-
τόμπεδον, ὅσας κατενόησεν ἡμιόνους μάλιστα τοῖς πόνοις 
ἐγκαρτερούσας, ἀπέλυσεν ἐλευθέρας νέμεσθαι καὶ ἀφέ-
τους, ὧν μίαν φασὶ καταβαίνουσαν ἀφ' ἑαυτῆς πρὸς τὰ 
ἔργα τοῖς ἀνάγουσι τὰς ἁμάξας ὑποζυγίοις εἰς ἀκρόπολιν 
συμπαρατρέχειν καὶ προηγεῖσθαι καθάπερ ἐγκελευομένην 
καὶ συνεξορμῶσαν, ἣν καὶ τρέφεσθαι δημοσίᾳ μέχρι τε-
λευτῆς ἐψηφίσαντο. τῶν δὲ Κίμωνος ἵππων αἷς Ὀλύμπια 
τρὶς ἐνίκησε καὶ ταφαὶ πλησίον εἰσὶ τῶν ἐκείνου μνημά-
των. κύνας δὲ συντρόφους γενομένους καὶ συνήθεις ἄλλοι 
τε πολλοὶ καὶ Ξάνθιππος ὁ παλαιὸς τὸν εἰς Σαλαμῖνα 
τῇ τριήρει παρανηξάμενον, ὅτε τὴν πόλιν ὁ δῆμος ἐξέλι-
πεν, ἐπὶ τῆς ἄκρας ἐκήδευσεν ἣν Κυνὸς σῆμα μέχρι 
νῦν καλοῦσιν. οὐ γὰρ ὡς ὑποδήμασιν ἢ σκεύεσι τοῖς 
ψυχὴν ἔχουσι χρηστέον, κοπέντα καὶ κατατριβέντα ταῖς 
ὑπηρεσίαις ἀπορρίπτοντας, ἀλλ' εἰ διὰ μηδὲν ἄλλο με-
λέτης οὕνεκα τοῦ φιλανθρώπου προεθιστέον ἑαυτὸν ἐν 
τούτοις πρᾷον εἶναι καὶ μείλιχον. ἐγὼ μὲν οὖν οὐδὲ 
βοῦν ἂν ἐργάτην διὰ γῆρας ἀποδοίμην, μή τί γε πρεσβύ-
τερον ἄνθρωπον, ἐκ χώρας συντρόφου καὶ διαίτης συν-
ήθους ὥσπερ ἐκ πατρίδος μεθιστάμενον ἀντὶ κερμάτων 
μικρῶν, ἄχρηστόν γε τοῖς ὠνουμένοις ὥσπερ τοῖς πιπρά-
σκουσι γενησόμενον. ὁ δὲ Κάτων, ὥσπερ νεανιευόμενος 
ἐπὶ τούτοις, καὶ τὸν ἵππον ᾧ παρὰ τὰς στρατείας ὑπα- 
τεύων ἐχρῆτο φησὶν (fr. 54 M.2) ἐν Ἰβηρίᾳ καταλιπεῖν, 
ἵνα μὴ τῇ πόλει λογίσηται τὸ ναῦλον αὐτοῦ. ταῦτα μὲν οὖν 
εἴτε μεγαλοψυχίας εἴτε μικρολογίας θετέον, ἔξεστι τῷ πεί-
θοντι χρῆσθαι λογισμῷ. 
  Τῆς δ' ἄλλης ἐγκρατείας ὑπερφυῶς θαυμαστὸς ὁ 
ἀνήρ, ὅστις στρατηγῶν ἐλάμβανεν ἑαυτῷ καὶ τοῖς περὶ 
αὑτὸν οὐ πλέον εἰς τὸν μῆνα πυρῶν ἢ τρεῖς Ἀττικοὺς 
μεδίμνους, εἰς δὲ τὴν ἡμέραν κριθῶν τοῖς ὑποζυγίοις 
ἔλαττον τριῶν ἡμιμεδίμνων. ἐπαρχίαν δὲ λαβὼν Σαρ-
δόνα, τῶν πρὸ αὐτοῦ στρατηγῶν εἰωθότων χρῆσθαι καὶ 
σκηνώμασι δημοσίοις καὶ κλίναις καὶ ἱματίοις, πολλῇ δὲ 
θεραπείᾳ καὶ φίλων πλήθει καὶ περὶ δεῖπνα δαπάναις 
καὶ παρασκευαῖς βαρυνόντων, ἐκεῖνος ἄπιστον ἐποίησε 
τὴν διαφορὰν τῆς εὐτελείας. δαπάνης μὲν γὰρ εἰς οὐδὲν 
οὐδεμιᾶς προσεδεήθη δημοσίας, ἐπεφοίτα δὲ ταῖς πόλεσιν 
αὐτὸς μὲν ἄνευ ζεύγους πορευόμενος, εἷς δ' ἠκολούθει 
δημόσιος, ἐσθῆτα καὶ σπονδεῖον αὐτῷ πρὸς ἱερουργίαν 
κομίζων. ἐν δὲ τούτοις οὕτως εὔκολος καὶ ἀφελὴς τοῖς 
ὑπὸ χεῖρα φαινόμενος, αὖθις ἀνταπεδίδου τὴν σεμνότητα 
καὶ τὸ βάρος, ἀπαραίτητος ὢν ἐν τῷ δικαίῳ καὶ τοῖς 
ὑπὲρ τῆς ἡγεμονίας προστάγμασιν ὄρθιος καὶ αὐθέκα-
στος, ὥστε μηδέποτε τὴν Ῥωμαίων ἀρχὴν ἐκείνοις μήτε 
φοβερωτέραν μήτε προσφιλεστέραν γενέσθαι. 
  Τοιαύτην δέ τινα φαίνεται καὶ ὁ λόγος τοῦ ἀνδρὸς 
ἰδέαν ἔχειν· εὔχαρις γὰρ ἅμα καὶ δεινὸς ἦν, ἡδὺς καὶ 
καταπληκτικός, φιλοσκώμμων καὶ αὐστηρός, ἀποφθε-
γματικὸς καὶ ἀγωνιστικός, ὥσπερ ὁ Πλάτων (Symp. 
215a) τὸν Σωκράτη φησὶν ἔξωθεν ἰδιώτην καὶ σατυρι- 
κὸν καὶ ὑβριστὴν τοῖς ἐντυγχάνουσι φαινόμενον, ἔνδοθεν 
σπουδῆς καὶ πραγμάτων μεστὸν εἶναι δάκρυα κινούντων 
τοῖς ἀκροωμένοις καὶ τὴν καρδίαν στρεφόντων. ὅθεν οὐκ 
οἶδ' ὅτι πεπόνθασιν οἱ τῷ Λυσίου λόγῳ τὰ μάλιστα 
προσεοικέναι φάμενοι τὸν Κάτωνος. οὐ μὴν ἀλλὰ ταῦτα 
μὲν οἷς μᾶλλον ἰδέας λόγων Ῥωμαϊκῶν αἰσθάνεσθαι 
προσήκει διακρινοῦσιν, ἡμεῖς δὲ τῶν ἀπομνημονευομένων 
βραχέα γράψομεν, οἳ τῷ λόγῳ πολὺ μᾶλλον ἢ τῷ προσ-
ώπῳ, καθάπερ ἔνιοι νομίζουσι, τῶν ἀνθρώπων φαμὲν 
ἐμφαίνεσθαι τὸ ἦθος. 
  Μέλλων ποτὲ τὸν Ῥωμαίων δῆμον ὡρμημένον ἀκαί-
ρως ἐπὶ σιτομετρίας καὶ διανομὰς ἀποτρέπειν, ἤρξατο 
τῶν λόγων οὕτως· ‘χαλεπὸν μέν ἐστιν ὦ πολῖται πρὸς 
γαστέρα λέγειν ὦτα οὐκ ἔχουσαν.’ 
  Κατηγορῶν δὲ τῆς πολυτελείας ἔφη χαλεπὸν εἶναι σω-
θῆναι πόλιν ἐν ᾗ πωλεῖται πλείονος ἰχθὺς ἢ βοῦς. 
  Ἐοικέναι δὲ προβάτοις ἔφη τοὺς Ῥωμαίους· ὡς γὰρ 
ἐκεῖνα καθ' ἕκαστον μὲν οὐ πείθεται, σύμπαντα δ' ἕπε-
ται μετ' ἀλλήλων τοῖς ἄγουσιν, ‘οὕτω καὶ ὑμεῖς’ εἶπεν 
‘οἷς οὐκ ἂν ἀξιώσαιτε συμβούλοις χρῆσθαι κατ' ἰδίαν, 
ὑπὸ τούτων εἰς ἓν συνελθόντες ἄγεσθε.’ 
  Περὶ δὲ τῆς γυναικοκρατίας διαλεγόμενος ‘πάντες’ 
εἶπεν ‘ἄνθρωποι τῶν γυναικῶν ἄρχουσιν, ἡμεῖς δὲ πάν-
των ἀνθρώπων, ἡμῶν δ' αἱ γυναῖκες.’ τοῦτο μὲν οὖν 
ἐστιν ἐκ τῶν Θεμιστοκλέους μετενηνεγμένον ἀποφθεγ-
μάτων. ἐκεῖνος γὰρ ἐπιτάττοντος αὐτῷ πολλὰ τοῦ υἱοῦ 
διὰ τῆς μητρός, ‘ὦ γύναι’ εἶπεν, ‘Ἀθηναῖοι μὲν ἄρχουσι  
τῶν Ἑλλήνων, ἐγὼ δ' Ἀθηναίων, ἐμοῦ δὲ σύ, σοῦ δ' ὁ 
υἱός, ὥστε φειδέσθω τῆς ἐξουσίας, δι' ἣν ἀνόητος ὢν 
πλεῖστον Ἑλλήνων δύναται.’ 
  Τὸν δὲ δῆμον ὁ Κάτων ἔφη τῶν Ῥωμαίων οὐ μόνον 
ταῖς πορφύραις, ἀλλὰ καὶ τοῖς ἐπιτηδεύμασι τὰς τιμὰς 
ἐπιγράφειν. ‘ὡς γὰρ οἱ βαφεῖς’ ἔφη ‘ταύτην μάλιστα 
βάπτουσιν ᾗ χαίροντας ὁρῶσιν, οὕτως οἱ νέοι ταῦτα μαν-
θάνουσι καὶ ζηλοῦσιν οἷς ἂν ὁ παρ' ὑμῶν ἔπαινος ἕπηται.’ 
  Παρεκάλει δ' αὐτούς, εἰ μὲν ἀρετῇ καὶ σωφροσύνῃ 
γεγόνασι μεγάλοι, μὴ μεταβάλλεσθαι πρὸς τὸ χεῖρον, εἰ 
δ' ἀκρασίᾳ καὶ κακίᾳ, μεταβάλλεσθαι πρὸς τὸ βέλτιον· 
ἱκανῶς γὰρ ἤδη μεγάλους ἀπ' ἐκείνων γεγονέναι. 
  Τοὺς δὲ πολλάκις ἄρχειν σπουδάζοντας ἔφη καθάπερ 
ἀγνοοῦντας τὴν ὁδὸν ἀεὶ μετὰ ῥαβδούχων ζητεῖν πορεύε-
σθαι, μὴ πλανηθῶσιν. ἐπετίμα δὲ τοῖς πολίταις τοὺς 
αὐτοὺς αἱρουμένοις πολλάκις ἄρχοντας. ‘δόξετε γάρ’ ἔφη 
‘ἢ μὴ πολλοῦ τὸ ἄρχειν ἄξιον ἢ μὴ πολλοὺς τοῦ ἄρχειν 
ἀξίους ἡγεῖσθαι.’ 
  Περὶ δὲ τῶν ἐχθρῶν τινος αἰσχρῶς καὶ ἀδόξως βιοῦν 
δοκοῦντος ‘ἡ τούτου μήτηρ’ ἔφη ‘κατάραν, οὐκ εὐχήν, 
ἡγεῖται τὸ τοῦτον ὑπὲρ γῆς ἀπολιπεῖν.’ τὸν δὲ πεπρα-
κότα τοὺς πατρῴους ἀγροὺς παραλίους ὄντας ἐπιδεικνύ-
μενος προσεποιεῖτο θαυμάζειν ὡς ἰσχυρότερον τῆς θα-
λάττης· ‘ἃ γὰρ ἐκείνη μόλις ἔκλυζεν, οὗτος’ ἔφη ‘ῥᾳ-
δίως καταπέπωκεν.’ 
  Ἐπεὶ δ' Εὐμένους τοῦ βασιλέως ἐπιδημήσαντος εἰς 
Ῥώμην ἥ τε σύγκλητος ὑπερφυῶς ἀπεδέξατο καὶ τῶν 
πρώτων ἅμιλλα καὶ σπουδὴ περὶ αὐτὸν ἐγίνετο, δῆλος  
ἦν ὁ Κάτων ὑφορώμενος καὶ φυλαττόμενος αὐτόν. εἰ-
πόντος δέ τινος ‘ἀλλὰ μὴν χρηστός ἐστι καὶ φιλορώ-
μαιος’, ‘ἔστω’ εἶπεν, ‘ἀλλὰ φύσει τοῦτο τὸ ζῷον [ὁ βα-
σιλεὺς] σαρκοφάγον ἐστίν.’ οὐδένα δὲ τῶν εὐδαιμονιζο-
μένων ἔφη βασιλέων ἄξιον εἶναι παραβάλλειν πρὸς Ἐπα-
μεινώνδαν ἢ Περικλέα ἢ Θεμιστοκλέα ἢ Μάνιον Κούριον 
ἢ Ἀμίλκαν τὸν ἐπικληθέντα Βάρκαν. 
  Αὑτῷ δ' ἔλεγε τοὺς ἐχθροὺς φθονεῖν, ὅτι καθ' ἡμέραν 
ἐκ νυκτὸς ἀνίσταται καὶ τῶν ἰδίων ἀμελῶν τοῖς δημο-
σίοις σχολάζει. βούλεσθαι δ' ἔλεγε μᾶλλον εὖ πράξας 
ἀποστερηθῆναι χάριν ἢ κακῶς μὴ τυχεῖν κολάσεως, καὶ 
συγγνώμην ἔφη διδόναι πᾶσι τοῖς ἁμαρτάνουσι πλὴν 
αὑτοῦ. 
  Τῶν δὲ Ῥωμαίων εἰς Βιθυνίαν τρεῖς ἑλομένων πρέ-
σβεις, ὧν ὁ μὲν ποδαγρικὸς ἦν, ὁ δὲ τὴν κεφαλὴν ἐξ 
ἀνατρήσεως καὶ περικοπῆς κοίλην εἶχεν, ὁ δὲ τρίτος 
ἐδόκει μωρὸς εἶναι, καταγελῶν ὁ Κάτων ἔλεγε πρεσβείαν 
ὑπὸ Ῥωμαίων ἀποστέλλεσθαι μήτε πόδας μήτε κεφαλὴν 
μήτε καρδίαν ἔχουσαν. 
  Ὑπὲρ δὲ τῶν ἐξ Ἀχαΐας φυγάδων ἐντευχθεὶς διὰ Πολύ-
βιον ὑπὸ Σκιπίωνος, ὡς πολὺς ἐν τῇ συγκλήτῳ λόγος ἐγί-
νετο, τῶν μὲν διδόντων κάθοδον αὐτοῖς, τῶν δ' ἐνισταμέ-
νων, ἀναστὰς ὁ Κάτων ‘ὥσπερ οὐκ ἔχοντες’ εἶπεν (fr. 189 M.2) 
‘ὃ πράττωμεν, καθήμεθα τὴν ἡμέραν ὅλην περὶ γερον-
τίων Γραικῶν ζητοῦντες, πότερον ὑπὸ τῶν παρ' ἡμῖν ἢ 
τῶν ἐν Ἀχαΐᾳ νεκροφόρων ἐκκομισθῶσι.’ ψηφισθείσης  
δὲ τῆς καθόδου τοῖς ἀνδράσιν, ἡμέρας ὀλίγας οἱ περὶ 
τὸν Πολύβιον διαλιπόντες, αὖθις ἐπεχείρουν εἰς τὴν σύγ-
κλητον εἰσελθεῖν, ὅπως ἃς πρότερον εἶχον ἐν Ἀχαΐᾳ τι-
μὰς οἱ φυγάδες ἀναλάβοιεν, καὶ τοῦ Κάτωνος ἀπεπει-
ρῶντο τῆς γνώμης. ὁ δὲ μειδιάσας ἔφη τὸν Πολύβιον 
ὥσπερ τὸν Ὀδυσσέα βούλεσθαι πάλιν εἰς τὸ τοῦ Κύ-
κλωπος σπήλαιον εἰσελθεῖν, τὸ πιλίον ἐκεῖ καὶ τὴν ζώνην 
ἐπιλελησμένον. 
  Τοὺς δὲ φρονίμους ἔλεγε μᾶλλον ὑπὸ τῶν ἀφρόνων ἢ 
τοὺς ἄφρονας ὑπὸ τῶν φρονίμων ὠφελεῖσθαι· τούτους 
μὲν γὰρ φυλάττεσθαι τὰς ἐκείνων ἁμαρτίας, ἐκείνους δὲ 
τὰς τούτων μὴ μιμεῖσθαι κατορθώσεις. 
  Τῶν δὲ νέων ἔφη χαίρειν τοῖς ἐρυθριῶσι μᾶλλον ἢ 
τοῖς ὠχριῶσι, στρατιώτου δὲ μὴ δεῖσθαι τὰς μὲν χεῖρας 
ἐν τῷ βαδίζειν, τοὺς δὲ πόδας ἐν τῷ μάχεσθαι κινοῦντος, 
μεῖζον δὲ ῥέγχοντος ἢ ἀλαλάζοντος. 
  Τὸν δ' ὑπέρπαχυν κακίζων ‘ποῦ δ' ἄν’ ἔφη ‘τῇ πόλει 
σῶμα τοιοῦτο γένοιτο χρήσιμον, οὗ τὸ μεταξὺ λαιμοῦ 
καὶ βουβώνων ἅπαν ὑπὸ τῆς γαστρὸς κατέχεται;’ 
  Τῶν δὲ φιληδόνων τινὰ βουλόμενον αὐτῷ συνεῖναι παρ-
αιτούμενος, ἔφη μὴ δύνασθαι ζῆν μετ' ἀνθρώπου τῆς 
καρδίας τὴν ὑπερῴαν εὐαισθητοτέραν ἔχοντος. 
  Τοῦ δ' ἐρῶντος ἔλεγε τὴν ψυχὴν ἐν ἀλλοτρίῳ σώματι 
ζῆν. 
  Μεταμεληθῆναι δ' αὐτὸς ἐν παντὶ τῷ βίῳ τρεῖς μετα-
μελείας· μίαν μὲν ἐπὶ τῷ γυναικὶ πιστεῦσαι λόγον ἀπόρ-
ρητον, ἑτέραν δὲ πλεύσας ὅπου δυνατὸν ἦν πεζεῦσαι, 
τὴν δὲ τρίτην ὅτι μίαν ἡμέραν ἀδιάθετος ἔμεινε. 
  Πρὸς δὲ πρεσβύτην πονηρευόμενον ‘ἄνθρωπε’ εἶπε, 
‘πολλὰ ἔχοντι τῷ γήρᾳ τὰ αἰσχρὰ μὴ προστίθει τὴν 
ἀπὸ τῆς κακίας αἰσχύνην.’  
  Πρὸς δὲ δήμαρχον ἐν διαβολῇ μὲν φαρμακείας γενό-
μενον, φαῦλον δὲ νόμον εἰσφέροντα καὶ βιαζόμενον, ‘ὦ 
μειράκιον’ εἶπεν, ‘οὐκ οἶδα, πότερον χεῖρόν ἐστιν ὃ κίρ-
νης πιεῖν ἢ ὃ γράφεις κυρῶσαι.’ 
  Βλασφημούμενος δ' ὑπ' ἀνθρώπου βεβιωκότος ἀσελ-
γῶς καὶ κακῶς, ‘ἄνισος’ εἶπεν ‘ἡ πρὸς σέ μοι μάχη ἐστί· 
καὶ γὰρ ἀκούεις τὰ κακὰ ῥᾳδίως καὶ λέγεις εὐχερῶς, 
ἐμοὶ δὲ καὶ λέγειν ἀηδὲς καὶ ἀκούειν [ἄηθες].’ τὸ μὲν 
οὖν τῶν ἀπομνημονευμάτων γένος τοιοῦτόν ἐστιν. 
  Ὕπατος δὲ μετὰ Φλάκκου Οὐαλερίου τοῦ φίλου 
καὶ συνήθους ἀποδειχθείς, ἔλαχε τῶν ἐπαρχιῶν ἣν Ἐν-
τὸς Ἱσπανίαν Ῥωμαῖοι καλοῦσιν. ἐνταῦθα δ' αὐτῷ τὰ 
μὲν καταστρεφομένῳ τῶν ἐθνῶν, τὰ δ' οἰκειουμένῳ διὰ 
λόγων, πολλὴ στρατιὰ τῶν βαρβάρων ἐπέπεσε, καὶ κίν-
δυνος ἦν αἰσχρῶς ἐκβιασθῆναι· διὸ τῶν ἐγγὺς Κελτι-
βήρων ἐπεκαλεῖτο συμμαχίαν. αἰτούντων δ' ἐκείνων τῆς 
βοηθείας διακόσια τάλαντα μισθόν, οἱ μὲν ἄλλοι πάντες 
οὐκ ἀνασχετὸν ἐποιοῦντο Ῥωμαίους βαρβάροις ἐπικου-
ρίας ὁμολογῆσαι μισθόν, ὁ δὲ Κάτων οὐδὲν ἔφη δεινὸν 
εἶναι· νικῶντας μὲν γὰρ ἀποδώσειν παρὰ τῶν πολεμίων, 
οὐ παρ' αὑτῶν, ἡττωμένων δὲ μήτε τοὺς ἀπαιτουμέ-
νους ἔσεσθαι μήτε τοὺς ἀπαιτοῦντας. ταύτην δὲ τὴν μά-
χην κατὰ κράτος ἐνίκησε, καὶ τὰ ἄλλα προὐχώρει λαμ-
πρῶς. Πολύβιος (19, 1) μέν γέ φησι τῶν ἐντὸς Βαίτιος 
ποταμοῦ πόλεων ἡμέρᾳ μιᾷ τὰ τείχη κελεύσαντος αὐτοῦ 
περιαιρεθῆναι· πάμπολλαι δ' ἦσαν αὗται καὶ γέμουσαι 
μαχίμων ἀνδρῶν· αὐτὸς δέ φησιν ὁ Κάτων (HRR I 92) 
πλείονας εἰληφέναι πόλεις ὧν διήγαγεν ἡμερῶν ἐν Ἰβη- 
ρίᾳ, καὶ τοῦτο κόμπος οὐκ ἔστιν, εἴπερ ὡς ἀληθῶς 
τετρακόσιαι τὸ πλῆθος ἦσαν. 
  Τοῖς μὲν οὖν στρατιώταις πολλὰ παρὰ τὴν στρατείαν 
ὠφεληθεῖσιν ἔτι καὶ λίτραν ἀργυρίου κατ' ἄνδρα προσ-
διένειμεν, εἰπὼν ὡς κρεῖττον εἴη πολλοὺς Ῥωμαίων ἀρ-
γύριον ἢ χρυσίον ὀλίγους ἔχοντας ἐπανελθεῖν· εἰς δ' αὑ-
τὸν ἐκ τῶν ἁλισκομένων οὐδὲν ἐλθεῖν λέγει πλὴν ὅσα 
πέπωκεν ἢ βέβρωκε. ‘καὶ οὐκ αἰτιῶμαι’ φησί ‘τοὺς 
ὠφελεῖσθαι ζητοῦντας ἐκ τούτων, ἀλλὰ βούλομαι μᾶλλον 
περὶ ἀρετῆς τοῖς ἀρίστοις ἢ περὶ χρημάτων τοῖς πλου-
σιωτάτοις ἁμιλλᾶσθαι καὶ τοῖς φιλαργυρωτάτοις περὶ 
φιλαργυρίας.’ οὐ μόνον δ' αὑτόν, ἀλλὰ καὶ τοὺς περὶ 
αὑτὸν ἐφύλαττε καθαροὺς παντὸς λήμματος. ἦσαν δὲ 
πέντε θεράποντες ἐπὶ στρατείας σὺν αὐτῷ. τούτων εἷς 
ὄνομα Πάκκιος ἠγόρασε τρία τῶν αἰχμαλώτων παιδάρια· 
τοῦ δὲ Κάτωνος αἰσθομένου, πρὶν εἰς ὄψιν ἐλθεῖν ἀπήγ-
ξατο. τοὺς δὲ παῖδας ὁ Κάτων ἀποδόμενος, εἰς τὸ δη-
μόσιον ἀνήνεγκε τὴν τιμήν. 
  Ἔτι δ' αὐτοῦ διατρίβοντος ἐν Ἰβηρίᾳ, Σκιπίων ὁ 
μέγας, ἐχθρὸς ὢν καὶ βουλόμενος ἐνστῆναι κατορθοῦντι 
καὶ τὰς Ἰβηρικὰς πράξεις ὑπολαβεῖν, διεπράξατο τῆς 
ἐπαρχίας ἐκείνης ἀποδειχθῆναι διάδοχος. σπεύσας δ' ὡς 
ἐνῆν τάχιστα κατέπαυσε τὴν ἀρχὴν τοῦ Κάτωνος. ὁ δὲ 
λαβὼν σπείρας ὁπλιτῶν πέντε καὶ πεντακοσίους ἱππεῖς 
προπομπούς, κατεστρέψατο μὲν τὸ Λακετανῶν ἔθνος, 
ἑξακοσίους δὲ τῶν ηὐτομοληκότων κομισάμενος ἀπέκτει-
νεν· ἐφ' οἷς σχετλιάζοντα τὸν Σκιπίωνα κατειρωνευόμε-
νος, οὕτως ἔφη τὴν Ῥώμην ἔσεσθαι μεγίστην, τῶν μὲν 
ἐνδόξων καὶ μεγάλων τὰ τῆς ἀρετῆς πρωτεῖα μὴ μεθι-
έντων τοῖς ἀσημοτέροις, τῶν δ' ὥσπερ αὐτός ἐστι δη- 
μοτικῶν ἁμιλλωμένων ἀρετῇ πρὸς τοὺς τῷ γένει καὶ τῇ 
δόξῃ προήκοντας. οὐ μὴν ἀλλὰ τῆς συγκλήτου ψηφισα-
μένης μηδὲν ἀλλάττειν μηδὲ κινεῖν τῶν διῳκημένων 
ὑπὸ τοῦ Κάτωνος, ἡ μὲν ἀρχὴ τῷ Σκιπίωνι τῆς αὐτοῦ 
μᾶλλον ἢ τῆς Κάτωνος ἀφελοῦσα δόξης ἐν ἀπραξίᾳ καὶ 
σχολῇ μάτην διῆλθεν, ὁ δὲ Κάτων θριαμβεύσας οὐχ, 
ὥσπερ οἱ πλεῖστοι τῶν μὴ πρὸς ἀρετήν, ἀλλὰ πρὸς δό-
ξαν ἁμιλλωμένων, ὅταν εἰς τὰς ἄκρας τιμὰς ἐξίκωνται 
καὶ τύχωσιν ὑπατείας καὶ θριάμβων, ἤδη τὸ λοιπὸν εἰς 
ἡδονὴν καὶ σχολὴν συσκευασάμενοι τὸν βίον ἐκ τῶν κοι-
νῶν ἀπίασιν, οὕτω καὐτὸς ἐξανῆκε καὶ κατέλυσε τὴν 
ἀρετήν, ἀλλ' ὅμοια τοῖς πρῶτον ἁπτομένοις πολιτείας 
καὶ διψῶσι τιμῆς καὶ δόξης ἀφ' ἑτέρας ἀρχῆς συντείνας 
ἑαυτὸν ἐν μέσῳ παρεῖχε καὶ φίλοις χρῆσθαι καὶ πο-
λίταις, οὔτε τὰς συνηγορίας οὔτε τὰς στρατείας ἀπειπά-
μενος. 
  Τιβερίῳ μὲν οὖν Σεμπρωνίῳ τὰ περὶ Θρᾴκην καὶ 
Ἴστρον ὑπατεύοντι πρεσβεύων συγκατειργάσατο, Μα-
νίῳ δ' Ἀκιλίῳ χιλιαρχῶν ἐπ' Ἀντίοχον τὸν μέγαν συν-
εξῆλθεν εἰς τὴν Ἑλλάδα, φοβήσαντα Ῥωμαίους ὡς οὐ-
δένα ἕτερον μετ' Ἀννίβαν. τὴν γὰρ Ἀσίαν ὅσην ὁ Νικά-
τωρ Σέλευκος εἶχεν ὀλίγου δεῖν ἅπασαν ἐξ ὑπαρχῆς 
ἀνειληφώς, ἔθνη τε πάμπολλα καὶ μάχιμα βαρβάρων 
ὑπήκοα πεποιημένος, ἐπῆρτο συμπεσεῖν Ῥωμαίοις ὡς 
μόνοις ἔτι πρὸς αὐτὸν ἀξιομάχοις οὖσιν. εὐπρεπῆ δὲ τοῦ 
πολέμου ποιησάμενος αἰτίαν τοὺς Ἕλληνας ἐλευθεροῦν, 
οὐδὲν δεομένους, ἀλλ' ἐλευθέρους καὶ αὐτονόμους χάριτι 
τῇ Ῥωμαίων ἀπὸ Φιλίππου καὶ Μακεδόνων νεωστὶ γε-
γονότας, διέβη μετὰ δυνάμεως, καὶ σάλον εὐθὺς ἡ Ἑλ-
λὰς εἶχε καὶ μετέωρος ἦν, ἐλπίσι διαφθειρομένη βασιλι- 
καῖς ὑπὸ τῶν δημαγωγῶν. ἔπεμπεν οὖν πρεσβείας ὁ 
Μάνιος ἐπὶ τὰς πόλεις, καὶ τὰ μὲν πλεῖστα τῶν νεωτε-
ριζόντων Τίτος Φλαμινῖνος ἔσχεν ἄνευ ταραχῆς καὶ κατε-
πράυνεν, ὡς ἐν τοῖς περὶ ἐκείνου γέγραπται (cap. 15), 
Κάτων δὲ Κορινθίους καὶ Πατρεῖς, ἔτι δ' Αἰγιεῖς παρ-
εστήσατο. πλεῖστον δὲ χρόνον ἐν Ἀθήναις διέτριψε, καὶ 
λέγεται μέν τις αὐτοῦ φέρεσθαι λόγος ὃν Ἑλληνιστὶ 
πρὸς τὸν δῆμον εἶπεν, ὡς ζηλῶν τε τὴν ἀρετὴν τῶν πα-
λαιῶν Ἀθηναίων, τῆς τε πόλεως διὰ τὸ κάλλος καὶ τὸ 
μέγεθος ἡδέως γεγονὼς θεατής· τοῦτο δ' οὐκ ἀληθές 
ἐστιν, ἀλλὰ δι' ἑρμηνέως ἐνέτυχε τοῖς Ἀθηναίοις, δυνη-
θεὶς ἂν αὐτὸς εἰπεῖν, ἐμμένων δὲ τοῖς πατρίοις καὶ 
καταγελῶν τῶν τὰ Ἑλληνικὰ τεθαυμακότων. Ποστού-
μιον γοῦν Ἀλβῖνον ἱστορίαν Ἑλληνιστὶ γράψαντα καὶ 
συγγνώμην αἰτούμενον ἐπέσκωψεν, εἰπὼν δοτέον εἶναι 
τὴν συγγνώμην, εἰ τῶν Ἀμφικτυόνων ψηφισαμένων ἀναγ-
κασθεὶς ὑπέμεινε τὸ ἔργον. θαυμάσαι δέ φησι τοὺς Ἀθη-
ναίους τὸ τάχος αὐτοῦ καὶ τὴν ὀξύτητα τῆς φράσεως· 
ἃ γὰρ αὐτὸς ἐξέφερε βραχέως, τὸν ἑρμηνέα μακρῶς καὶ 
διὰ πολλῶν ἀπαγγέλλειν· τὸ δ' ὅλον οἴεσθαι τὰ ῥήματα 
τοῖς μὲν Ἕλλησιν ἀπὸ χειλῶν, τοῖς δὲ Ῥωμαίοις ἀπὸ 
καρδίας φέρεσθαι. 
  Ἐπεὶ δ' Ἀντίοχος ἐμφράξας τὰ περὶ Θερμοπύλας 
στενὰ τῷ στρατοπέδῳ καὶ τοῖς αὐτοφυέσι τῶν τόπων 
ἐρύμασι προσβαλὼν χαρακώματα καὶ διατειχίσματα, κα-
θῆστο τὸν πόλεμον ἐκκεκλεικέναι νομίζων, τὸ μὲν κατὰ 
στόμα βιάζεσθαι παντάπασιν ἀπεγίνωσκον οἱ Ῥωμαῖοι, 
τὴν δὲ Περσικὴν ἐκείνην περιήλυσιν καὶ κύκλωσιν ὁ  
Κάτων εἰς νοῦν βαλόμενος, ἐξώδευσε νύκτωρ, ἀναλαβὼν 
μέρος τι τῆς στρατιᾶς. ἐπεὶ δ' ἄνω προελθόντων ὁ καθο-
δηγῶν αἰχμάλωτος ἐξέπεσε τῆς ὁδοῦ καὶ πλανώμενος ἐν τό-
ποις ἀπόροις καὶ κρημνώδεσι δεινὴν ἀθυμίαν καὶ φόβον 
ἐνειργάσατο τοῖς στρατιώταις, ὁρῶν ὁ Κάτων τὸν κίνδυ-
νον ἐκέλευσε τοὺς ἄλλους ἅπαντας ἀτρεμεῖν καὶ περιμέ-
νειν, αὐτὸς δὲ Λεύκιόν τινα Μάλλιον, ἄνδρα δεινὸν ὀρει-
βατεῖν, παραλαβὼν ἐχώρει πολυπόνως καὶ παραβόλως ἐν 
ἀσελήνῳ νυκτὶ καὶ βαθείᾳ, κοτίνοις καὶ πάγοις ἀνατετα-
μένοις διασπάσματα πολλὰ τῆς ὄψεως καὶ ἀσάφειαν 
ἐχούσης, ἕως ἐμβαλόντες εἰς ἀτραπόν, ὡς ᾤοντο κάτω 
περαίνουσαν ἐπὶ τὸ στρατόπεδον τῶν πολεμίων, ἔθεντο 
σημεῖα πρός τινας εὐσκόπους κεραίας ὑπὲρ τὸ Καλλί-
δρομον ἀνεχούσας. οὕτω δὲ πάλιν ἐπανελθόντες ὀπίσω, 
τὴν στρατιὰν ἀνέλαβον, καὶ πρὸς τὰ σημεῖα προάγοντες 
ἥψαντο μὲν ἐκείνης τῆς ἀτραποῦ καὶ κατεστήσαντο τὴν 
πορείαν, μικρὸν δὲ προελθοῦσιν αὐτοῖς ἐπέλιπε φάραγγος 
ὑπολαμβανούσης, καὶ πάλιν ἦν ἀπορία καὶ δέος, οὐκ 
ἐπισταμένων οὐδὲ συνορώντων ὅτι πλησίον ἐτύγχανον 
τῶν πολεμίων γεγονότες. ἤδη δὲ διέλαμπεν ἡμέρα, καὶ 
φθογγῆς τις ἔδοξεν ἐπακοῦσαι, τάχα δὲ καὶ καθορᾶν 
Ἑλληνικὸν χάρακα καὶ προφυλακὴν ὑπὸ τὸ κρημνῶδες. 
οὕτως οὖν ἐπιστήσας ἐνταῦθα τὴν στρατιὰν ὁ Κάτων, 
ἐκέλευσεν αὐτῷ προσελθεῖν ἄνευ τῶν ἄλλων τοὺς Φιρμα-
νούς, οἷς ἀεὶ πιστοῖς ἐχρῆτο καὶ προθύμοις. συνδρα-
μόντων δὲ καὶ περιστάντων αὐτὸν ἀθρόων, εἶπεν· ‘ἀλλ' 
ἄνδρα χρῄζω λαβεῖν τῶν πολεμίων ζῶντα καὶ πυθέσθαι, 
τίνες οἱ προφυλάττοντες οὗτοι, καὶ πόσον πλῆθος αὐτῶν, 
τίς ὁ τῶν ἄλλων διάκοσμος ἢ τάξις καὶ παρασκευὴ  
μεθ' ἧς ὑπομένουσιν ἡμᾶς. τὸ δ' ἔργον ἅρπασμα δεῖ 
τάχους γενέσθαι καὶ τόλμης, ᾗ καὶ λέοντες ἄνοπλοι θαρ-
ροῦντες ἐπὶ τὰ δειλὰ τῶν θηρίων βαδίζουσι.’ ταῦτ' εἰ-
πόντος τοῦ Κάτωνος, αὐτόθεν ὀρούσαντες ὥσπερ εἶχον 
οἱ Φιρμανοὶ κατὰ τῶν ὀρῶν ἔθεον ἐπὶ τὰς προφυλακάς, 
καὶ προσπεσόντες ἀπροσδόκητοι, πάντας μὲν διετάραξαν 
καὶ διεσκέδασαν, ἕνα δ' αὐτοῖς ὅπλοις ἁρπάσαντες ἐνε-
χείρισαν τῷ Κάτωνι. παρὰ τούτου μαθών, ὡς ἡ μὲν 
ἄλλη δύναμις ἐν τοῖς στενοῖς κάθηται μετ' αὐτοῦ τοῦ 
βασιλέως, οἱ δὲ φρουροῦντες οὗτοι τὰς ὑπερβολὰς Αἰτω-
λῶν εἰσιν ἑξακόσιοι λογάδες, καταφρονήσας τῆς ὀλιγό-
τητος ἅμα καὶ τῆς ὀλιγωρίας, εὐθὺς ἐπῆγεν ἅμα σάλ-
πιγξι καὶ ἀλαλαγμῷ, πρῶτος σπασάμενος τὴν μάχαιραν. 
οἱ δ' ὡς εἶδον ἀπὸ τῶν κρημνῶν ἐπιφερομένους, φεύ-
γοντες εἰς τὸ μέγα στρατόπεδον κατεπίμπλασαν ταραχῆς 
ἅπαντας. 
  Ἐν τούτῳ δὲ καὶ τοῦ Μανίου κάτωθεν πρὸς τὰ 
διατειχίσματα βιαζομένου καὶ τοῖς στενοῖς προσβάλλον-
τος ἀθρόαν τὴν δύναμιν, ὁ μὲν Ἀντίοχος εἰς τὸ στόμα 
λίθῳ πληγείς, ἐκτιναχθέντων αὐτοῦ τῶν ὀδόντων, ἀπέ-
στρεψεν ὀπίσω τὸν ἵππον περιαλγὴς γενόμενος, τοῦ δὲ 
στρατοῦ μέρος οὐδὲν ὑπέμεινε τοὺς Ῥωμαίους, ἀλλὰ καί-
περ ἀπόρους καὶ ἀμηχάνους τῆς φυγῆς ὁδοὺς καὶ πλάνας 
ἐχούσης, ἑλῶν βαθέων καὶ πετρῶν ἀποτόμων τὰ πτώ-
ματα καὶ τὰς ὀλισθήσεις ὑποδεχομένων, εἰς ταῦτα διὰ 
τῶν στενῶν ὑπερχεόμενοι καὶ συνωθοῦντες ἀλλήλους 
φόβῳ πληγῆς καὶ σιδήρου πολεμίων αὑτοὺς διέφθειρον. 
ὁ δὲ Κάτων (HRR I 92) ἀεὶ μέν τις ἦν ὡς ἔοικε τῶν 
ἰδίων ἐγκωμίων ἀφειδὴς καὶ τὴν ἄντικρυς μεγαλαυχίαν  
ὡς ἐπακολούθημα τῆς μεγαλουργίας οὐκ ἔφευγε, πλεῖ-
στον δὲ ταῖς πράξεσι ταύταις ὄγκον περιτέθεικε, καί 
φησι τοῖς ἰδοῦσιν αὐτὸν τότε διώκοντα καὶ παίοντα τοὺς 
πολεμίους παραστῆναι μηδὲν ὀφείλειν Κάτωνα τῷ δήμῳ 
τοσοῦτον ὅσον Κάτωνι τὸν δῆμον, αὐτόν τε Μάνιον τὸν 
ὕπατον θερμὸν ἀπὸ τῆς νίκης ἔτι θερμῷ περιπλακέντα 
πολὺν χρόνον ἀσπάζεσθαι καὶ βοᾶν ὑπὸ χαρᾶς, ὡς οὔτ' ἂν 
αὐτὸς οὔθ' ὁ σύμπας δῆμος ἐξισώσειε τὰς ἀμοιβὰς ταῖς 
Κάτωνος εὐεργεσίαις. μετὰ δὲ τὴν μάχην εὐθὺς εἰς Ῥώ-
μην ἐπέμπετο τῶν ἠγωνισμένων αὐτάγγελος, καὶ διέ-
πλευσε μὲν εἰς Βρεντέσιον εὐτυχῶς, μιᾷ δ' ἐκεῖθεν 
ἡμέρᾳ διελάσας εἰς Τάραντα καὶ τέσσαρας ἄλλας ὁδεύ-
σας, πεμπταῖος εἰς Ῥώμην ἀπὸ θαλάσσης ἀφίκετο καὶ 
πρῶτος ἀπήγγειλε τὴν νίκην, καὶ τὴν μὲν πόλιν ἐνέ-
πλησεν εὐφροσύνης καὶ θυσιῶν, φρονήματος δὲ τὸν δῆ-
μον, ὡς πάσης γῆς καὶ θαλάττης κρατεῖν δυνάμενον. 
  Τῶν μὲν οὖν πολεμικῶν πράξεων τοῦ Κάτωνος 
αὗται σχεδόν εἰσιν ἐλλογιμώταται· τῆς δὲ πολιτείας φαί-
νεται τὸ περὶ τὰς κατηγορίας καὶ τοὺς ἐλέγχους τῶν 
πονηρῶν μόριον οὐ μικρᾶς ἄξιον σπουδῆς ἡγησάμενος. 
αὐτός τε γὰρ ἐδίωξε πολλούς, καὶ διώκουσιν ἑτέροις 
συνηγωνίσατο, καὶ παρεσκεύασεν ὅλως διώκοντας, ὡς 
ἐπὶ Σκιπίωνα τοὺς περὶ Πετίλιον. τοῦτον μὲν οὖν ἀπ' οἴ-
κου τε μεγάλου καὶ φρονήματος ἀληθινοῦ ποιησάμενον 
ὑπὸ πόδας τὰς διαβολὰς μὴ † ἀποκτεῖναι δυνηθεὶς ἀφῆ-
κε, Λεύκιον δὲ τὸν ἀδελφὸν αὐτοῦ μετὰ τῶν κατηγόρων 
συστὰς καταδίκῃ περιέβαλε χρημάτων πολλῶν πρὸς τὸ 
δημόσιον, ἣν οὐκ ἔχων ἐκεῖνος ἀπολύσασθαι καὶ κινδυ- 
νεύων δεθῆναι, μόλις ἐπικλήσει τῶν δημάρχων ἀφείθη. 
λέγεται δὲ καὶ νεανίσκῳ τινὶ τεθνηκότος πατρὸς ἐχθρὸν 
ἠτιμωκότι καὶ πορευομένῳ δι' ἀγορᾶς μετὰ τὴν δίκην 
ἀπαντήσας ὁ Κάτων δεξιώσασθαι καὶ εἰπεῖν, ὅτι ταῦτα 
χρὴ τοῖς γονεῦοιν ἐναγίζειν, οὐκ ἄρνας οὐδ' ἐρίφους, 
ἀλλ' ἐχθρῶν δάκρυα καὶ καταδίκας. 
  Οὐ μὴν οὐδ' αὐτὸς ἐν τῇ πολιτείᾳ περιῆν ἀθῷος, 
ἀλλ' ὅπου τινὰ λαβὴν τοῖς ἐχθροῖς παράσχοι, κρινόμενος 
καὶ κινδυνεύων διετέλει. λέγεται γὰρ ὀλίγον ἀπολιπούσας 
τῶν πεντήκοντα φυγεῖν δίκας, μίαν δὲ τὴν τελευταίαν ἓξ 
ἔτη καὶ ὀγδοήκοντα γεγονώς· ἐν ᾗ καὶ τὸ μνημονευό-
μενον εἶπεν, ὡς χαλεπόν ἐστιν ἐν ἄλλοις βεβιωκότα ἀν-
θρώποις ἐν ἄλλοις ἀπολογεῖσθαι. καὶ τοῦτο πέρας οὐκ 
ἐποιήσατο τῶν ἀγώνων, τεσσάρων δ' ἄλλων ἐνιαυτῶν 
διελθόντων Σερουίου Γάλβα κατηγόρησεν, ἐνενήκοντα γε-
γονὼς ἔτη. κινδυνεύει γὰρ ὡς ὁ Νέστωρ εἰς τριγονίαν 
τῷ βίῳ καὶ ταῖς πράξεσι κατελθεῖν· Σκιπίωνι γὰρ ὡς 
λέλεκται τῷ μεγάλῳ πολλὰ διερεισάμενος ἐν τῇ πολι-
τείᾳ, διέτεινεν εἰς Σκιπίωνα τὸν νέον, ὃς ἦν ἐκείνου 
κατὰ ποίησιν υἱωνός, υἱὸς δὲ Παύλου τοῦ Περσέα καὶ 
Μακεδόνας καταπολεμήσαντος. 
  Τῆς δ' ὑπατείας κατόπιν ἔτεσι δέκα τιμητείαν ὁ 
Κάτων παρήγγειλε. κορυφὴ δέ τίς ἐστι τιμῆς ἁπάσης ἡ 
ἀρχὴ καὶ τρόπον τινὰ τῆς πολιτείας ἐπιτελείωσις, ἄλλην 
τε πολλὴν ἐξουσίαν ἔχουσα καὶ τὴν περὶ τὰ ἤθη καὶ 
τοὺς βίους ἐξέτασιν. οὔτε γὰρ γάμον οὔτε παιδοποιίαν 
τινὸς οὔτε δίαιταν οὔτε συμπόσιον ᾤοντο δεῖν ἄκριτον 
καὶ ἀνεξέταστον, ὡς ἕκαστος ἐπιθυμίας ἔχοι καὶ προαι-
ρέσεως, ἀφεῖσθαι, πολὺ δὲ μᾶλλον ἐν τούτοις νομίζοντες  
ἢ ταῖς ὑπαίθροις καὶ πολιτικαῖς πράξεσι τρόπον ἀνδρὸς 
ἐνορᾶσθαι, φύλακα καὶ σωφρονιστὴν καὶ κολαστὴν τοῦ 
μηδένα καθ' ἡδονὰς ἐκτρέπεσθαι καὶ παρεκβαίνειν τὸν 
ἐπιχώριον καὶ συνήθη βίον ᾑροῦντο τῶν καλουμένων 
πατρικίων ἕνα καὶ τῶν δημοτικῶν ἕνα. τιμητὰς δὲ τού-
τους προσηγόρευον, ἐξουσίαν ἔχοντας ἀφελέσθαι μὲν ἵπ-
πον, ἐκβαλεῖν δὲ συγκλήτου τὸν ἀκολάστως βιοῦντα καὶ 
ἀτάκτως. οὗτοι δὲ καὶ τὰ τιμήματα τῶν οὐσιῶν λαμβά-
νοντες ἐπεσκόπουν καὶ ταῖς ἀπογραφαῖς τὰ γένη καὶ τὰς 
ἡλικίας διέκρινον, ἄλλας τε μεγάλας ἔχει δυνάμεις ἡ ἀρχή. 
  Διὸ καὶ τῷ Κάτωνι πρὸς τὴν παραγγελίαν ἀπήντησαν 
ἐνιστάμενοι σχεδὸν οἱ γνωριμώτατοι καὶ πρῶτοι τῶν 
συγκλητικῶν. τοὺς μὲν γὰρ εὐπατρίδας ὁ φθόνος ἐλύ-
πει, παντάπασιν οἰομένους προπηλακίζεσθαι τὴν εὐγέ-
νειαν ἀνθρώπων ἀπ' ἀρχῆς ἀδόξων εἰς τὴν ἄκραν τιμὴν 
καὶ δύναμιν ἀναβιβαζομένων, οἱ δὲ μοχθηρὰ συνειδότες 
ἑαυτοῖς ἐπιτηδεύματα καὶ τῶν πατρίων ἐκδιαίτησιν ἐθῶν 
ἐφοβοῦντο τὴν αὐστηρίαν τοῦ ἀνδρός, ἀπαραίτητον ἐν 
ἐξουσίᾳ καὶ χαλεπὴν ἐσομένην. διὸ συμφρονήσαντες καὶ 
παρασκευάσαντες ἑπτὰ κατῆγον ἐπὶ τὴν παραγγελίαν 
ἀντιπάλους τῷ Κάτωνι, θεραπεύοντας ἐλπίσι χρησταῖς 
τὸ πλῆθος, ὡς δὴ μαλακῶς καὶ πρὸς ἡδονὴν ἄρχεσθαι 
δεόμενον. τοὐναντίον δ' ὁ Κάτων οὐδεμίαν ἐνδιδοὺς ἐπιεί-
κειαν, ἀλλ' ἄντικρυς ἀπειλῶν τε τοῖς πονηροῖς ἀπὸ τοῦ 
βήματος καὶ κεκραγὼς μεγάλου καθαρμοῦ χρῄζειν τὴν 
πόλιν, ἠξίου τοὺς πολλοὺς εἰ σωφρονοῦσι μὴ τὸν ἥδιστον, 
ἀλλὰ τὸν σφοδρότατον αἱρεῖσθαι τῶν ἰατρῶν· τοῦτον 
δ' αὐτὸν εἶναι καὶ τῶν πατρικίων ἕνα Φλάκκον Οὐα-
λέριον· μετ' ἐκείνου γὰρ οἴεσθαι μόνου τὴν τρυφὴν καὶ  
τὴν μαλακίαν ὥσπερ ὕδραν τέμνων καὶ ἀποκαίων προὔρ-
γου τι ποιήσειν, τῶν δ' ἄλλων ὁρᾶν ἕκαστον ἄρξαι 
κακῶς βιαζόμενον, ὅτι τοὺς καλῶς ἄρξοντας δέδοικεν. 
οὕτω δ' ἄρα μέγας ἦν ὡς ἀληθῶς καὶ μεγάλων ἄξιος 
δημαγωγῶν ὁ Ῥωμαίων δῆμος, ὥστε μὴ φοβηθῆναι 
τὴν ἀνάτασιν καὶ τὸν ὄγκον τοῦ ἀνδρός, ἀλλὰ τοὺς ἡδεῖς 
ἐκείνους καὶ πρὸς χάριν ἅπαντα ποιήσειν δοκοῦντας ἀπορ-
ρίψας ἑλέσθαι μετὰ τοῦ Κάτωνος τὸν Φλάκκον, ὥσπερ 
οὐκ αἰτοῦντος ἀρχήν, ἀλλ' ἄρχοντος ἤδη καὶ προστάτ-
τοντος ἀκροώμενος. 
  Προέγραψε μὲν οὖν ὁ Κάτων τῆς συγκλήτου τὸν 
συνάρχοντα καὶ φίλον Λεύκιον Οὐαλέριον Φλάκκον, ἐξέβα-
λε δὲ τῆς βουλῆς ἄλλους τε συχνοὺς καὶ Λεύκιον Κοΐντιον, 
ὕπατον μὲν ἑπτὰ πρότερον ἐνιαυτοῖς γεγενημένον, ὃ δ' ἦν 
αὐτῷ πρὸς δόξαν ὑπατείας μεῖζον, ἀδελφὸν Τίτου Φλαμινί-
νου τοῦ καταπολεμήσαντος Φίλιππον. αἰτίαν δὲ τῆς ἐκβο-
λῆς ἔσχε τοιαύτην. μειράκιον ἐκ τῆς παιδικῆς ὥρας ἑταιροῦν 
ἀνειληφὼς ὁ Λεύκιος ἀεὶ περὶ αὑτὸν εἶχε, καὶ συνεπήγετο 
στρατηγῶν ἐπὶ τιμῆς καὶ δυνάμεως τοσαύτης ὅσην οὐ-
δεὶς εἶχε τῶν πρώτων παρ' αὐτῷ φίλων καὶ οἰκείων. 
ἐτύγχανε μὲν οὖν ἡγούμενος ὑπατικῆς ἐπαρχίας· ἐν δὲ 
συμποσίῳ τινὶ τὸ μειράκιον ὥσπερ εἰώθει συγκατα-
κείμενον ἄλλην τε κολακείαν ἐκίνει πρὸς ἄνθρωπον ἐν 
οἴνῳ ῥᾳδίως ἀγόμενον, καὶ φιλεῖν αὐτὸν οὕτως ἔλεγεν, 
‘ὥστ'’ ἔφη ‘θέας οὔσης οἴκοι μονομάχων οὐ τεθεαμένος 
πρότερον ἐξώρμησα πρὸς σέ, καίπερ ἐπιθυμῶν ἰδεῖν 
ἄνθρωπον σφαττόμενον’. ὁ δὲ Λεύκιος ἀντιφιλοφρονού-
μενος, ‘ἀλλὰ τούτου γε χάριν’ εἶπε ‘μή μοι κατάκεισο  
λυπούμενος, ἐγὼ γὰρ ἰάσομαι’. καὶ κελεύσας ἕνα τῶν 
ἐπὶ θανάτῳ κατακρίτων εἰς τὸ συμπόσιον ἀχθῆναι καὶ 
τὸν ὑπηρέτην ἔχοντα πέλεκυν παραστῆναι, πάλιν ἠρώ-
τησε τὸν ἐρώμενον εἰ βούλεται τυπτόμενον θεάσασθαι. 
φήσαντος δὲ βούλεσθαι, προσέταξεν ἀποκόψαι τοῦ ἀν-
θρώπου τὸν τράχηλον. οἱ μὲν οὖν πλεῖστοι ταῦθ' ἱστο-
ροῦσι, καὶ ὅ γε Κικέρων αὐτὸν τὸν Κάτωνα διηγούμε-
νον ἐν τῷ Περὶ γήρως διαλόγῳ (12, 42) πεποίηκεν· ὁ δὲ 
Λίβιος (39, 42) αὐτόμολον εἶναί φησι Γαλάτην τὸν ἀναιρε-
θέντα, τὸν δὲ Λεύκιον οὐ δι' ὑπηρέτου κτεῖναι τὸν ἄνθρω-
πον, ἀλλ' αὐτὸν ἰδίᾳ χειρί, καὶ ταῦτ' ἐν λόγῳ γεγράφθαι 
Κάτωνος. 
  Ἐκβληθέντος οὖν τοῦ Λευκίου τῆς βουλῆς ὑπὸ τοῦ 
Κάτωνος, ὁ ἀδελφὸς αὐτοῦ βαρέως φέρων ἐπὶ τὸν δῆμον 
κατέφυγε καὶ τὴν αἰτίαν ἐκέλευσεν εἰπεῖν τὸν Κάτωνα 
τῆς ἐκβολῆς. εἰπόντος δὲ καὶ διηγησαμένου τὸ συμπό-
σιον, ἐπεχείρει μὲν ὁ Λεύκιος ἀρνεῖσθαι, προκαλουμένου 
δὲ τοῦ Κάτωνος εἰς ὁρισμὸν ἀνεδύετο. καὶ τότε μὲν 
ἄξια παθεῖν κατεγνώσθη· θέας δ' οὔσης ἐν θεάτρῳ, τὴν 
ὑπατικὴν χώραν παρελθὼν καὶ πορρωτάτω που καθε-
σθεὶς οἶκτον ἔσχε παρὰ τῷ δήμῳ, καὶ βοῶντες ἠνάγκα-
σαν αὐτὸν μετελθεῖν, ὡς ἦν δυνατὸν ἐπανορθούμενοι καὶ 
θεραπεύοντες τὸ γεγενημένον. ἄλλον δὲ βουλῆς ἐξέ-
βαλεν ὑπατεύσειν ἐπίδοξον ὄντα Μανίλιον, ὅτι τὴν 
αὑτοῦ γυναῖκα μεθ' ἡμέραν ὁρώσης τῆς θυγατρὸς 
κατεφίλησεν. αὑτῷ δ' ἔφη τὴν γυναῖκα μηδέποτε πλὴν 
βροντῆς μεγάλης γενομένης περιπλακῆναι, καὶ μετὰ 
παιδιᾶς εἰπεῖν αὐτὸν ὡς μακάριός ἐστι τοῦ Διὸς βρον-
τῶντος.  
  Ἤνεγκε δέ τινα τῷ Κάτωνι καὶ Λεύκιος ὁ Σκι-
πίωνος ἀδελφὸς ἐπίφθονον αἰτίαν, θριαμβικὸς ἀνὴρ ἀφαι-
ρεθεὶς ὑπ' αὐτοῦ τὸν ἵππον· ἔδοξε γὰρ οἷον ἐφυβρίζων 
Ἀφρικανῷ Σκιπίωνι τεθνηκότι τοῦτο ποιῆσαι. 
  Τοὺς δὲ πλείστους ἠνίασε μάλιστα τῇ περικοπῇ τῆς 
πολυτελείας, ἣν ἄντικρυς μὲν ἀφελέσθαι, νενοσηκότων 
ἤδη καὶ διεφθαρμένων ὑπ' αὐτῆς τῶν πολλῶν, ἀδύνατον 
ἦν, κύκλῳ δὲ περιιὼν ἠνάγκαζεν ἐσθῆτος, ὀχήματος, 
κόσμου γυναικείου, σκευῶν τῶν περὶ δίαιταν, ὧν ἑκά-
στου τὸ τίμημα χιλίας καὶ πεντακοσίας δραχμὰς ὑπερ-
έβαλλεν, ἀποτιμᾶσθαι τὴν ἀξίαν εἰς τὸ δεκαπλάσιον, βου-
λόμενος ἀπὸ μειζόνων τιμημάτων αὐτοῖς μείζονας καὶ 
τὰς εἰσφορὰς εἶναι, καὶ προσετίμησε τρεῖς χαλκοῦς πρὸς 
τοῖς χιλίοις, ὅπως βαρυνόμενοι ταῖς ἐπιβολαῖς, καὶ τοὺς 
εὐσταλεῖς καὶ λιτοὺς ὁρῶντες ἀπὸ τῶν ἴσων ἐλάττονα 
τελοῦντας εἰς τὸ δημόσιον, ἀπαγορεύωσιν. ἦσαν οὖν αὐ-
τῷ χαλεποὶ μὲν οἱ τὰς εἰσφορὰς διὰ τὴν τρυφὴν ὑπο-
μένοντες, χαλεποὶ δ' αὖ πάλιν οἱ τὴν τρυφὴν ἀποτιθέ-
μενοι διὰ τὰς εἰσφοράς. πλούτου γὰρ ἀφαίρεσιν οἱ πολλοὶ 
νομίζουσι τὴν κώλυσιν αὐτοῦ τῆς ἐπιδείξεως· ἐπιδεί-
κνυσθαι δὲ τοῖς περιττοῖς, οὐ τοῖς ἀναγκαίοις. ὃ δὴ καὶ 
μάλιστά φασι τὸν φιλόσοφον Ἀρίστωνα (I p. 89 n. 398 
Arn.) θαυμάζειν, ὅτι τοὺς τὰ περιττὰ κεκτημένους μᾶλ-
λον ἡγοῦνται μακαρίους ἢ τοὺς τῶν ἀναγκαίων καὶ χρη-
σίμων εὐποροῦντας. Σκόπας δ' ὁ Θεσσαλός, αἰτουμένου 
τινὸς τῶν φίλων παρ' αὐτοῦ τι τοιοῦτον ὃ μὴ σφόδρα 
ἦν χρήσιμον ἐκείνῳ, καὶ λέγοντος ὡς οὐδὲν αἰτεῖ τῶν 
ἀναγκαίων καὶ χρησίμων, ‘καὶ μὴν ἐγὼ τούτοις’ εἶπεν 
‘εὐδαίμων καὶ πλούσιός εἰμι, τοῖς ἀχρήστοις καὶ περιτ- 
τοῖς’. οὕτως ὁ τοῦ πλούτου ζῆλος οὐδενὶ πάθει φυσικῷ 
συνημμένος ἐκ τῆς ὀχλώδους καὶ θυραίου δόξης ἐπεισό-
διός ἐστιν. 
  Οὐ μὴν ἀλλὰ τῶν ἐγκαλούντων ἐλάχιστα φροντί-
ζων ὁ Κάτων ἔτι μᾶλλον ἐπέτεινεν, ἀποκόπτων μὲν ὀχε-
τοὺς οἳ τὸ παραρρέον δημόσιον ὕδωρ ὑπολαμβάνοντες 
ἀπῆγον εἰς οἰκίας ἰδίας καὶ κήπους, ἀνατρέπων δὲ καὶ 
καταβάλλων ὅσα προὔβαινεν εἰς τὸ δημόσιον οἰκοδομή-
ματα, συστέλλων δὲ τοῖς μισθοῖς τὰς ἐργολαβίας, τὰ δὲ 
τέλη ταῖς πράσεσιν ἐπὶ τὰς ἐσχάτας ἐλαύνων τιμάς. 
ἀφ' ὧν αὐτῷ πολὺ συνήχθη μῖσος. οἱ δὲ περὶ τὸν Τίτον 
συστάντες ἐπ' αὐτὸν ἔν τε τῇ βουλῇ τὰς γεγενημένας 
ἐκδόσεις καὶ μισθώσεις τῶν ἱερῶν καὶ δημοσίων ἔργων 
ἔλυσαν ὡς γεγενημένας ἀλυσιτελῶς, καὶ τῶν δημάρχων 
τοὺς θρασυτάτους παρώξυναν ἐν δήμῳ προσκαλέσασθαι 
τὸν Κάτωνα καὶ ζημιῶσαι δυσὶ ταλάντοις. πολλὰ δὲ καὶ 
πρὸς τὴν τῆς βασιλικῆς κατασκευὴν ἠναντιώθησαν, ἣν 
ἐκεῖνος ἐκ χρημάτων κοινῶν ὑπὸ τὸ βουλευτήριον τῇ 
ἀγορᾷ παρέβαλε καὶ Πορκίαν βασιλικὴν προσηγόρευσεν. 
  Φαίνεται δὲ θαυμαστῶς ἀποδεξάμενος αὐτοῦ τὴν τι-
μητείαν ὁ δῆμος. ἀνδριάντα γοῦν ἀναθεὶς ἐν τῷ ναῷ 
τῆς Ὑγιείας ἐπέγραψεν οὐ τὰς στρατηγίας οὐδὲ τὸν 
θρίαμβον τοῦ Κάτωνος, ἀλλ' ὡς ἄν τις μεταφράσειε 
τὴν ἐπιγραφήν, ‘ὅτι τὴν Ῥωμαίων πολιτείαν ἐγκεκλιμέ-
νην καὶ ῥέπουσαν ἐπὶ τὸ χεῖρον τιμητὴς γενόμενος χρη-
σταῖς ἀγωγαῖς καὶ σώφροσιν ἐθισμοῖς καὶ διδασκαλίαις 
εἰς ὀρθὸν αὖθις ἀποκατέστησε’. καίτοι πρότερον αὐτὸς 
κατεγέλα τῶν ἀγαπώντων τὰ τοιαῦτα, καὶ λανθάνειν 
αὐτοὺς ἔλεγεν ἐπὶ χαλκέων καὶ ζωγράφων ἔργοις μέγα  
φρονοῦντας, αὐτοῦ δὲ καλλίστας εἰκόνας ἐν ταῖς ψυχαῖς 
περιφέρειν τοὺς πολίτας· πρὸς δὲ τοὺς θαυμάζοντας, ὅτι 
πολλῶν ἀδόξων ἀνδριάντας ἐχόντων ἐκεῖνος οὐκ ἔχει, 
‘μᾶλλον γάρ’ ἔφη ‘βούλομαι ζητεῖσθαι, διὰ τί μου ἀν-
δριὰς οὐ κεῖται ἢ διὰ τί κεῖται’. τὸ δ' ὅλον οὐδ' ἐπαι-
νούμενον ἠξίου τὸν ἀγαθὸν πολίτην ὑπομένειν, εἰ μὴ 
τοῦτο χρησίμως γίνοιτο τῷ κοινῷ. καί〈τοι〉 πλεῖστα 
πάντων ἑαυτὸν ἐγκεκωμίακεν, ὅς γε καὶ τοὺς ἁμαρτά-
νοντάς τι περὶ τὸν βίον, εἶτ' ἐλεγχομένους λέγειν φησίν, 
ὡς οὐκ ἄξιον ἐγκαλεῖν αὐτοῖς· οὐ γὰρ Κάτωνές εἰσι· 
καὶ τοὺς ἔνια μιμεῖσθαι τῶν ὑπ' αὐτοῦ πραττομένων οὐκ 
ἐμμελῶς ἐπιχειροῦντας ἐπαριστέρους καλεῖσθαι Κάτω-
νας· ἀφορᾶν δὲ τὴν βουλὴν πρὸς αὐτὸν ἐν τοῖς ἐπισφα-
λεστάτοις καιροῖς ὥσπερ ἐν πλῷ πρὸς κυβερνήτην, καὶ 
πολλάκις μὴ παρόντος ὑπερτίθεσθαι τὰ πλείστης ἄξια 
σπουδῆς. ἃ δὴ παρὰ τῶν ἄλλων αὐτῷ μαρτυρεῖται· μέγα 
γὰρ ἔσχεν ἐν τῇ πόλει καὶ διὰ τὸν βίον καὶ διὰ τὸν λόγον 
καὶ διὰ τὸ γῆρας ἀξίωμα. 
  Γέγονε δὲ καὶ πατὴρ ἀγαθὸς καὶ περὶ γυναῖκα 
χρηστὸς ἀνὴρ καὶ χρηματιστὴς οὐκ εὐκαταφρόνητος οὐδ' 
ὥς τι μικρὸν ἢ φαῦλον ἐν παρέργῳ μεταχειρισάμενος 
τὴν τοιαύτην ἐπιμέλειαν. ὅθεν οἶμαι δεῖν καὶ περὶ τού-
των ὅσα καλῶς ἔχει διελθεῖν. γυναῖκα μὲν γὰρ εὐγενε-
στέραν ἢ πλουσιωτέραν ἔγημεν, ἡγούμενος ὁμοίως μὲν 
ἀμφοτέρας ἔχειν βάρος καὶ φρόνημα, τὰς δὲ γενναίας 
αἰδουμένας τὰ αἰσχρὰ μᾶλλον ὑπηκόους εἶναι πρὸς τὰ 
καλὰ τοῖς γεγαμηκόσι. τὸν δὲ τύπτοντα γαμετὴν ἢ παῖδα 
τοῖς ἁγιωτάτοις ἔλεγεν ἱεροῖς προσφέρειν τὰς χεῖρας. 
ἐν ἐπαίνῳ δὲ μείζονι τίθεσθαι τὸ γαμέτην ἀγαθὸν ἢ τὸ  
μέγαν εἶναι συγκλητικόν· ἐπεὶ καὶ Σωκράτους οὐδὲν 
ἄλλο θαυμάζειν τοῦ παλαιοῦ πλὴν ὅτι γυναικὶ χαλεπῇ 
καὶ παισὶν ἀποπλήκτοις χρώμενος ἐπιεικῶς καὶ πρᾴως 
διετέλεσε. γενομένου δὲ τοῦ παιδὸς οὐδὲν ἦν ἔργον οὕ-
τως ἀναγκαῖον, εἰ μή τι δημόσιον, ὡς μὴ παρεῖναι τῇ 
γυναικὶ λουούσῃ καὶ σπαργανούσῃ τὸ βρέφος. αὐτὴ γὰρ 
ἔτρεφεν ἰδίῳ γάλακτι· πολλάκις δὲ καὶ τὰ τῶν δούλων 
παιδάρια τῷ μαστῷ προσιεμένη, κατεσκεύαζεν εὔνοιαν 
ἐκ τῆς συντροφίας πρὸς τὸν υἱόν. ἐπεὶ δ' ἤρξατο συν-
ιέναι, παραλαβὼν αὐτὸς ἐδίδασκε γράμματα. καίτοι χα-
ρίεντα δοῦλον εἶχε γραμματιστὴν ὄνομα Χίλωνα, πολ-
λοὺς διδάσκοντα παῖδας· οὐκ ἠξίου δὲ τὸν υἱόν, ὥς φησιν 
αὐτός, ὑπὸ δούλου κακῶς ἀκούειν ἢ τοῦ ὠτὸς ἀνατείνε-
σθαι μανθάνοντα βράδιον, οὐδέ γε μαθήματος τηλικού-
του [τῷ] δούλῳ χάριν ὀφείλειν, ἀλλ' αὐτὸς μὲν ἦν γραμματι-
στής, αὐτὸς δὲ νομοδιδάκτης, αὐτὸς δὲ γυμναστής, οὐ 
μόνον ἀκοντίζειν οὐδ' ὁπλομαχεῖν οὐδ' ἱππεύειν διδά-
σκων τὸν υἱόν, ἀλλὰ καὶ τῇ χειρὶ πὺξ παίειν καὶ καῦμα 
καὶ ψῦχος ἀνέχεσθαι καὶ τὰ δινώδη καὶ τραχύνοντα τοῦ 
ποταμοῦ διανηχόμενον ἀποβιάζεσθαι. καὶ τὰς ἱστορίας 
δὲ συγγράψαι φησὶν αὐτὸς ἰδίᾳ χειρὶ καὶ μεγάλοις γράμ-
μασιν, ὅπως οἴκοθεν ὑπάρχοι τῷ παιδὶ πρὸς ἐμπειρίαν 
τῶν παλαιῶν καὶ πατρίων ὠφελεῖσθαι· τὰ δ' αἰσχρὰ τῶν 
ῥημάτων οὐχ ἧττον ἐξευλαβεῖσθαι τοῦ παιδὸς παρόντος 
ἢ τῶν ἱερῶν παρθένων ἃς Ἑστιάδας καλοῦσι· συλλούσα-
σθαι δὲ μηδέποτε. καὶ τοῦτο κοινὸν ἔοικε Ῥωμαίων 
ἔθος εἶναι· καὶ γὰρ πενθεροὶ γαμβροῖς ἐφυλάττοντο συλ-
λούεσθαι, δυσωπούμενοι τὴν ἀποκάλυψιν καὶ γύμνωσιν. 
εἶτα μέντοι παρ' Ἑλλήνων τὸ γυμνοῦσθαι μαθόντες, αὐ-
τοὶ πάλιν τοῦ καὶ μετὰ γυναικῶν τοῦτο πράσσειν ἀνα- 
πεπλήκασι τοὺς Ἕλληνας. οὕτω δὲ καλὸν ἔργον εἰς 
ἀρετὴν τῷ Κάτωνι πλάττοντι καὶ δημιουργοῦντι τὸν 
υἱόν, ἐπεὶ τὰ τῆς προθυμίας ἦν ἄμεμπτα καὶ δι' εὐφυΐαν 
ὑπήκουεν ἡ ψυχή, τὸ δὲ σῶμα μαλακώτερον ἐφαίνετο 
τοῦ πονεῖν, ἐπανῆκεν αὐτῷ τὸ σύντονον ἄγαν καὶ κεκο-
λασμένον τῆς διαίτης. ὁ δὲ καίπερ οὕτως ἔχων ἀνὴρ 
ἀγαθὸς ἦν ἐν ταῖς στρατείαις, καὶ τὴν πρὸς Περσέα 
μάχην ἠγωνίσατο λαμπρῶς Παύλου στρατηγοῦντος. εἶτα 
μέντοι τοῦ ξίφους ἐκκρουσθέντος ὑπὸ πληγῆς ἢ δι' ὑγρό-
τητα τῆς χειρὸς ἐξολισθόντος, ἀχθεσθεὶς τρέπεται πρός 
τινας τῶν συνήθων, καὶ παραλαβὼν ἐκείνους αὖθις εἰς 
τοὺς πολεμίους ἐνέβαλε. πολλῷ δ' ἀγῶνι καὶ βίᾳ μεγάλῃ 
διαφωτίσας τὸν τόπον, ἀνεῦρε μόγις ἐν πολλοῖς σάγμα-
σιν ὅπλων καὶ σώμασι νεκρῶν ὁμοῦ φίλων τε καὶ πολε-
μίων κατασεσωρευμένων. ἐφ' ᾧ καὶ Παῦλος ὁ στρατηγὸς 
ἠγάσθη τὸ μειράκιον, καὶ Κάτωνος αὐτοῦ φέρεταί τις 
ἐπιστολὴ πρὸς τὸν υἱόν, ὑπερφυῶς ἐπαινοῦντος τὴν περὶ 
τὸ ξίφος φιλοτιμίαν αὐτοῦ καὶ σπουδήν. ὕστερον δὲ καὶ 
Παύλου θυγατέρα Τερτίαν ἔγημεν ὁ νεανίας, ἀδελφὴν 
Σκιπίωνος, οὐχ ἧττον ἤδη δι' αὑτὸν ἢ τὸν πατέρα κατα-
μειγνύμενος εἰς γένος τηλικοῦτον. ἡ μὲν οὖν περὶ τὸν 
υἱὸν ἐπιμέλεια τοῦ Κάτωνος ἄξιον ἔσχε τέλος. 
  Οἰκέτας δὲ πολλοὺς ἐκτᾶτο, τῶν αἰχμαλώτων 
ὠνούμενος μάλιστα τοὺς μικροὺς καὶ δυναμένους ἔτι 
τροφὴν καὶ παίδευσιν ὡς σκύλακας ἢ πώλους ἐνεγκεῖν. 
τούτων οὐδεὶς ἦλθεν εἰς οἰκίαν ἑτέραν, εἰ μὴ πέμψαν-
τος αὐτοῦ Κάτωνος ἢ τῆς γυναικός. ὁ δ' ἐρωτηθεὶς τί  
πράττοι Κάτων, οὐδὲν ἀπεκρίνατο πλὴν ἀγνοεῖν. ἔδει 
δ' ἢ πράττειν τι τῶν ἀναγκαίων οἴκοι τὸν δοῦλον ἢ καθ-
εύδειν, καὶ σφόδρα τοῖς κοιμωμένοις ὁ Κάτων ἔχαιρε, 
πρᾳοτέρους τε τῶν ἐγρηγορότων νομίζων καὶ πρὸς ὁτι-
οῦν βελτίονας χρῆσθαι τῶν δεομένων ὕπνου τοὺς ἀπο-
λελαυκότας. οἰόμενος δὲ τὰ μέγιστα ῥᾳδιουργεῖν ἀφρο-
δισίων ἕνεκα τοὺς δούλους, ἔταξεν ὡρισμένου νομίσμα-
τος ὁμιλεῖν ταῖς θεραπαινίσιν, ἑτέρᾳ δὲ γυναικὶ μηδένα 
πλησιάζειν. 
  Ἐν ἀρχῇ μὲν οὖν ἔτι πένης ὢν καὶ στρατευόμενος, 
πρὸς οὐδὲν ἐδυσκόλαινε τῶν περὶ δίαιταν, ἀλλ' αἴσχι-
στον ἀπέφαινε διὰ γαστέρα πρὸς οἰκέτην ζυγομαχεῖν. 
ὕστερον δὲ τῶν πραγμάτων ἐπιδιδόντων ποιούμενος 
ἑστιάσεις φίλων καὶ συναρχόντων, ἐκόλαζεν εὐθὺς μετὰ 
τὸ δεῖπνον ἱμάντι τοὺς ἀμελέστερον ὑπουργήσαντας ὁτι-
οῦν ἢ σκευάσαντας. ἀεὶ δέ τινα τοὺς δούλους ἐμηχανᾶτο 
στάσιν ἔχειν καὶ διαφορὰν πρὸς ἀλλήλους, ὑπονοῶν τὴν 
ὁμόνοιαν αὐτῶν καὶ δεδοικώς. τοὺς δ' ἄξιον εἰργάσθαι 
τι θανάτου δόξαντας ἐδικαίου κριθέντας ἐν τοῖς οἰκέταις 
πᾶσιν ἀποθνῄσκειν, εἰ καταγνωσθεῖεν. 
  Ἁπτόμενος δὲ συντονώτερον πορισμοῦ, τὴν μὲν γεωρ-
γίαν ἡγεῖτο μᾶλλον διαγωγὴν ἢ πρόσοδον, εἰς δ' ἀσφαλῆ 
πράγματα καὶ βέβαια κατατιθέμενος τὰς ἀφορμάς, 
ἐκτᾶτο λίμνας, ὕδατα θερμά, τόπους κναφεῦσιν ἀνειμένους, 
ἔργα πίσσια, χώραν ἔχουσαν αὐτοφυεῖς νομὰς καὶ ὕλας, 
ἀφ' ὧν αὐτῷ χρήματα προσῄει πολλὰ μηδ' ὑπὸ τοῦ 
Διός, ὥς φησιν αὐτός, βλαβῆναι δυναμένων. ἐχρήσατο 
δὲ καὶ τῷ διαβεβλημένῳ μάλιστα τῶν δανεισμῶν 〈τῷ〉 
ἐπὶ ναυτικοῖς τὸν τρόπον τοῦτον. ἐκέλευε τοὺς δανειζο-
μένους ἐπὶ κοινωνίᾳ πολλοὺς παρακαλεῖν· γενομένων δὲ  
πεντήκοντα καὶ πλοίων τοσούτων, αὐτὸς εἶχε μίαν με-
ρίδα διὰ Κουϊντίωνος ἀπελευθέρου, τοῖς δανειζομένοις 
συμπραγματευομένου καὶ συμπλέοντος. ἦν οὖν οὐκ εἰς 
ἅπαν ὁ κίνδυνος, ἀλλ' εἰς μέρος μικρὸν ἐπὶ κέρδεσι με-
γάλοις. ἐδίδου δὲ καὶ τῶν οἰκετῶν τοῖς βουλομένοις 
ἀργύριον· οἱ δ' ἐωνοῦντο παῖδας, εἶτα τούτους ἀσκή-
σαντες καὶ διδάξαντες ἀναλώμασι τοῦ Κάτωνος μετ' 
ἐνιαυτὸν ἀπεδίδοντο. πολλοὺς δὲ καὶ κατεῖχεν ὁ Κάτων, 
ὅσην ὁ πλείστην διδοὺς ἐωνεῖτο τιμὴν ὑπολογιζόμενος. 
προτρέπων δὲ τὸν υἱὸν ἐπὶ ταῦτα, φησὶν οὐκ ἀνδρός, 
ἀλλὰ χήρας γυναικὸς εἶναι τὸ μειῶσαί τι τῶν ὑπαρχόν-
των. ἐκεῖνο δ' ἤδη σφοδρότερον τοῦ Κάτωνος, ὅτι θαυ-
μαστὸν ἄνδρα καὶ θεῖον εἰπεῖν ἐτόλμησε πρὸς δόξαν, ὃς 
ἀπολείπει πλέον ἐν τοῖς λόγοις ὃ προσέθηκεν οὗ παρέ-
λαβεν. 
  Ἤδη δὲ γέροντος αὐτοῦ γεγονότος, πρέσβεις Ἀθή-
νηθεν ἧκον εἰς Ῥώμην οἱ περὶ Καρνεάδην τὸν Ἀκαδη-
μαϊκὸν καὶ Διογένη τὸν Στωικὸν φιλόσοφοι, καταδίκην 
τινὰ παραιτησόμενοι τοῦ δήμου τῶν Ἀθηναίων, ἣν ἐρή-
μην ὦφλον Ὠρωπίων μὲν διωξάντων, Σικυωνίων δὲ 
καταψηφισαμένων, τίμημα ταλάντων πεντακοσίων ἔχου-
σαν. εὐθὺς οὖν οἱ φιλολογώτατοι τῶν νεανίσκων ἐπὶ 
τοὺς ἄνδρας ἵεντο καὶ συνῆσαν, ἀκροώμενοι καὶ θαυ-
μάζοντες αὐτούς. μάλιστα δ' ἡ Καρνεάδου χάρις, ἧς 
δύναμίς τ' 〈ἦν〉 πλείστη καὶ δόξα τῆς δυνάμεως οὐκ 
ἀποδέουσα, μεγάλων ἐπιλαμβανομένη καὶ φιλανθρώπων 
ἀκροατηρίων ὡς πνεῦμα τὴν πόλιν ἠχῆς ἐνέπλησε, καὶ 
λόγος κατεῖχεν, ὡς ἀνὴρ Ἕλλην εἰς ἔκπληξιν ὑπερφυὴς 
πάντα κηλῶν καὶ χειρούμενος ἔρωτα δεινὸν ἐμβέβληκε  
τοῖς νέοις, ὑφ' οὗ τῶν ἄλλων ἡδονῶν καὶ διατριβῶν 
ἐκπεσόντες ἐνθουσιῶσι περὶ φιλοσοφίαν. ταῦτα τοῖς μὲν 
ἄλλοις ἤρεσκε Ῥωμαίοις γινόμενα, καὶ τὰ μειράκια παι-
δείας Ἑλληνικῆς μεταλαμβάνοντα καὶ συνόντα θαυμα-
ζομένοις ἀνδράσιν ἡδέως ἑώρων· ὁ δὲ Κάτων ἐξ ἀρχῆς 
τε τοῦ ζήλου τῶν λόγων παραρρέοντος εἰς τὴν πόλιν 
ἤχθετο, φοβούμενος μὴ τὸ φιλότιμον ἐνταῦθα τρέψαντες 
οἱ νέοι τὴν ἐπὶ τῷ λέγειν δόξαν ἀγαπήσωσι μᾶλλον τῆς 
ἀπὸ τῶν ἔργων καὶ τῶν στρατειῶν· ἐπεὶ δὲ προὔβαινεν 
ἡ δόξα τῶν φιλοσόφων ἐν τῇ πόλει, καὶ τοὺς πρώτους 
λόγους αὐτῶν πρὸς τὴν σύγκλητον ἀνὴρ ἐπιφανὴς σπου-
δάσας αὐτὸς καὶ δεηθεὶς ἡρμήνευσε Γάιος Ἀκίλιος, ἔγνω 
μετ' εὐπρεπείας ἀποδιοπομπήσασθαι τοὺς φιλοσόφους 
πάντας ἐκ τῆς πόλεως, καὶ παρελθὼν εἰς τὴν σύγκλητον 
ἐμέμψατο τοῖς ἄρχουσιν, ὅτι πρεσβεία κάθηται πολὺν 
χρόνον ἄπρακτος ἀνδρῶν, οἳ περὶ παντὸς οὗ βούλοιντο 
ῥᾳδίως πείθειν δύνανται· δεῖν οὖν τὴν ταχίστην γνῶναί 
τι καὶ ψηφίσασθαι περὶ τῆς πρεσβείας, ὅπως οὗτοι μὲν 
ἐπὶ τὰς σχολὰς τραπόμενοι διαλέγωνται παισὶν Ἑλλή-
νων, οἱ δὲ Ῥωμαίων νέοι τῶν νόμων καὶ τῶν ἀρχόντων 
ὡς πρότερον ἀκούωσι. 
  Ταῦτα δ' οὐχ (ὡς ἔνιοι νομίζουσι) Καρνεάδῃ 
δυσχεράνας ἔπραξεν, ἀλλ' ὅλως φιλοσοφίᾳ προσκεκρου-
κώς, καὶ πᾶσαν Ἑλληνικὴν μοῦσαν καὶ παιδείαν ὑπὸ 
φιλοτιμίας προπηλακίζων, ὅς γε καὶ Σωκράτη φησὶ λά-
λον γενόμενον καὶ βίαιον ἐπιχειρεῖν, ᾧ τρόπῳ δυνατὸς 
ἦν, τυραννεῖν τῆς πατρίδος, καταλύοντα τὰ ἔθη καὶ πρὸς 
ἐναντίας τοῖς νόμοις δόξας ἕλκοντα καὶ μεθιστάντα τοὺς 
πολίτας. τὴν δ' Ἰσοκράτους διατριβὴν ἐπισκώπτων, γη-
ρᾶν φησι παρ' αὐτῷ τοὺς μαθητάς, ὡς ἐν Ἅιδου παρὰ  
Μίνῳ χρησομένους ταῖς τέχναις καὶ δίκας ἐροῦντας. τὸν 
δὲ παῖδα διαβάλλων πρὸς τὰ Ἑλληνικά, φωνῇ κέχρηται 
θρασυτέρᾳ τοῦ γήρως, οἷον ἀποθεσπίζων καὶ προμαν-
τεύων ὡς ἀπολοῦσι Ῥωμαῖοι τὰ πράγματα, γραμμάτων 
Ἑλληνικῶν ἀναπλησθέντες. ἀλλὰ ταύτην μὲν αὐτοῦ τὴν 
δυσφημίαν ὁ χρόνος ἀποδείκνυσι κενήν, ἐν ᾧ τοῖς τε 
πράγμασιν ἡ πόλις ἤρθη μεγίστη, καὶ πρὸς Ἑλληνικὰ 
μαθήματα καὶ παιδείαν ἅπασαν ἔσχεν οἰκείως. 
  Ὁ δ' οὐ μόνον ἀπηχθάνετο τοῖς φιλοσοφοῦσιν Ἑλ-
λήνων, ἀλλὰ καὶ τοὺς ἰατρεύοντας ἐν Ῥώμῃ δι' ὑποψίας 
εἶχε, καὶ τὸν Ἱπποκράτους λόγον (IX p. 316 L.) ὡς ἔοι-
κεν ἀκηκοώς, ὃν εἶπε τοῦ μεγάλου βασιλέως καλοῦντος 
αὐτὸν ἐπὶ πολλοῖς τισι ταλάντοις, οὐκ ἄν ποτε βαρβά-
ροις Ἑλλήνων πολεμίοις ἑαυτὸν παρασχεῖν, ἔλεγε κοινὸν 
ὅρκον εἶναι τοῦτον ἰατρῶν ἁπάντων, καὶ παρεκελεύετο 
φυλάττεσθαι τῷ παιδὶ πάντας· αὑτῷ δὲ γεγραμμένον 
ὑπόμνημα εἶναι, καὶ πρὸς τοῦτο θεραπεύειν καὶ διαιτᾶν 
τοὺς νοσοῦντας οἴκοι, νῆστιν μὲν οὐδέποτε διατηρῶν 
οὐδένα, τρέφων δὲ λαχάνοις καὶ σαρκιδίοις νήσσης ἢ φαβὸς 
ἢ λαγώ· καὶ γὰρ τοῦτον κοῦφον εἶναι καὶ πρόσφορον 
ἀσθενοῦσι, πλὴν ὅτι πολλὰ συμβαίνει τοῖς φαγοῦσιν ἐνυ-
πνιάζεσθαι· τοιαύτῃ δὲ θεραπείᾳ καὶ διαίτῃ χρώμενος 
ὑγιαίνειν μὲν αὐτός, ὑγιαίνοντας δὲ τοὺς αὑτοῦ διαφυ-
λάττειν. 
  Καὶ περί γε τοῦτο φαίνεται γεγονὼς οὐκ ἀνεμέ-
σητος· καὶ γὰρ τὴν γυναῖκα καὶ τὸν υἱὸν ἀπέβαλεν. 
αὐτὸς δὲ τῷ σώματι πρὸς εὐεξίαν καὶ ῥώμην ἀσφαλῶς 
πεπηγὼς ἐπὶ πλεῖστον ἀντεῖχεν, ὥστε καὶ γυναικὶ πρεσ-
βύτης ὢν σφόδρα πλησιάζειν, καὶ γῆμαι γάμον οὐ καθ'  
ἡλικίαν ἐκ τοιαύτης προφάσεως. ἀποβαλὼν τὴν γυναῖκα 
τῷ μὲν υἱῷ Παύλου θυγατέρα, Σκιπίωνος δ' ἀδελφήν, 
ἠγάγετο πρὸς γάμον, αὐτὸς δὲ χηρεύων ἐχρῆτο παι-
δίσκῃ, κρύφα φοιτώσῃ πρὸς αὐτόν. ἦν οὖν ἐν οἰκίᾳ 
μικρᾷ νύμφην ἐχούσῃ τοῦ πράγματος αἴσθησις, καί ποτε 
τοῦ γυναίου θρασύτερον παρασοβῆσαι παρὰ τὸ δωμάτιον 
δόξαντος, ὁ νεανίας εἶπε μὲν οὐδέν, ἐμβλέψας δέ πως 
πικρότερον καὶ διατραπεὶς οὐκ ἔλαθε τὸν πρεσβύτην. ὡς 
οὖν ἔγνω τὸ πρᾶγμα δυσχεραινόμενον ὑπ' αὐτῶν, οὐδὲν 
ἐγκαλέσας οὐδὲ μεμψάμενος, ἀλλὰ καταβαίνων ὥσπερ 
εἰώθει μετὰ φίλων εἰς ἀγοράν, Σαλώνιόν τινα τῶν ὑπο-
γεγραμματευκότων αὐτῷ παρόντα καὶ συμπροπέμποντα 
μεγάλῃ φωνῇ προσαγορεύσας ἠρώτησεν, εἰ τὸ θυγάτριον 
συνήρμοκε νυμφίῳ. τοῦ δ' ἀνθρώπου φήσαντος ὡς οὐδὲ 
μέλλει μὴ πρότερον ἐκείνῳ κοινωσάμενος, ‘καὶ μὴν ἐγώ 
σοι’ φησίν ‘εὕρηκα κηδεστὴν ἐπιτήδειον, εἰ μὴ νὴ Δία 
τὰ τῆς ἡλικίας δυσχεραίνοιτο· τἆλλα γὰρ οὐ μεμπτός 
ἐστι, σφόδρα δὲ πρεσβύτης’. ὡς οὖν ὁ Σαλώνιος αὐτὸν 
ἐκέλευε ταῦτα φροντίζειν καὶ διδόναι τὴν κόρην ᾧ προ-
αιρεῖται, πελάτιν τ' οὖσαν αὐτοῦ καὶ δεομένην τῆς ἐκεί-
νου κηδεμονίας, οὐδεμίαν ὁ Κάτων ἀναβολὴν ποιησάμε-
νος αὐτὸς ἔφη τὴν παρθένον αἰτεῖν αὑτῷ. καὶ τὸ μὲν 
πρῶτον ὡς εἰκὸς ὁ λόγος ἐξέπληξε τὸν ἄνθρωπον, πόρρω 
μὲν γάμου τὸν Κάτωνα, πόρρω δ' αὑτὸν οἰκίας ὑπατικῆς 
καὶ θριαμβικῶν κηδευμάτων τιθέμενον· σπουδῇ δὲ χρώ-
μενον ὁρῶν τὸν Κάτωνα, ἄσμενος ἐδέξατο, καὶ κατα-
βάντες εὐθὺς εἰς ἀγορὰν ἐποιοῦντο τὴν ἐγγύην. πραττο-
μένου δὲ τοῦ γάμου, παραλαβὼν τοὺς ἐπιτηδείους ὁ υἱὸς 
τοῦ Κάτωνος ἠρώτησε τὸν πατέρα, μή τι μεμφόμενος ἢ 
λελυπημένος ὑπ' αὐτοῦ μητρυιὰν ἐπάγεται. ὁ δὲ Κάτων 
ἀναβοήσας ‘εὐφήμησον’ εἶπεν ‘ὦ παῖ· πάντα γὰρ ἀγα- 
στά μοι τὰ παρὰ σοῦ καὶ μεμπτὸν οὐδέν· ἐπιθυμῶ δὲ 
πλείονας ἐμαυτῷ τε παῖδας καὶ πολίτας τῇ πατρίδι τοι-
ούτους ἀπολιπεῖν’. ταύτην δὲ τὴν γνώμην πρότερον εἰ-
πεῖν φασι Πεισίστρατον τὸν Ἀθηναίων τύραννον, ἐπι-
γήμαντα τοῖς ἐνηλίκοις παισὶ τὴν Ἀργολίδα Τιμώνασσαν, 
ἐξ ἧς Ἰοφῶντα καὶ Θεσσαλὸν αὐτῷ λέγουσι γενέσθαι. 
  Γήμαντι δὲ τῷ Κάτωνι γίνεται παῖς, ᾧ παρωνύμιον 
ἀπὸ τῆς μητρὸς ἔθετο Σαλώνιον. ὁ δὲ πρεσβύτερος υἱὸς 
ἐτελεύτησε στρατηγῶν, καὶ μέμνηται μὲν αὐτοῦ πολ-
λάκις ἐν τοῖς βιβλίοις ὁ Κάτων ὡς ἀνδρὸς ἀγαθοῦ γεγο-
νότος, πρᾴως δὲ καὶ φιλοσόφως λέγεται τὴν συμφορὰν 
ἐνεγκεῖν, καὶ μηδὲν ἀμβλύτερος δι' αὐτὴν εἰς τὰ πολι-
τικὰ γενέσθαι. οὐ γὰρ ὡς Λεύκιος Λεύκολλος ὕστερον 
καὶ Μέτελλος ὁ Πίος ἐξέκαμεν ὑπὸ γήρως πρὸς τὰ δη-
μόσια, λειτουργίαν τὴν πολιτείαν ἡγούμενος, οὐδ' ὡς 
πρότερον Σκιπίων ὁ Ἀφρικανὸς διὰ τὸν ἀντικρούσαντα 
πρὸς τὴν δόξαν αὐτοῦ φθόνον ἀποστραφεὶς τὸν δῆμον 
ἐκ μεταβολῆς ἐποιήσατο τοῦ λοιποῦ βίου τέλος ἀπραγ-
μοσύνην, ἀλλ' ὥσπερ Διονύσιόν τις ἔπεισε κάλλιστον 
ἐντάφιον ἡγεῖσθαι τὴν τυραννίδα, κάλλιστον αὐτὸς ἐγ-
γήραμα τὴν πολιτείαν ποιησάμενος, ἀναπαύσεσιν ἐχρῆτο 
καὶ παιδιαῖς, ὁπότε σχολάζοι, τῷ συντάττεσθαι βιβλία 
καὶ τῷ γεωργεῖν. 
  Συνετάττετο μὲν οὖν λόγους τε παντοδαποὺς καὶ 
ἱστορίας· γεωργίᾳ δὲ προσεῖχε νέος μὲν ὢν ἔτι καὶ διὰ 
τὴν χρείαν—φησὶ γὰρ δυσὶ κεχρῆσθαι μόνοις πορι-
σμοῖς, γεωργίᾳ καὶ φειδοῖ—, τότε δὲ διαγωγὴν καὶ 
θεωρίαν αὐτῷ τὰ γινόμενα κατ' ἀγρὸν παρεῖχε· καὶ συν-
τέτακταί γε βιβλίον γεωργικόν, ἐν ᾧ καὶ περὶ πλακούν- 
των σκευασίας καὶ τηρήσεως ὀπώρας γέγραφεν, ἐν παντὶ 
φιλοτιμούμενος περιττὸς εἶναι καὶ ἴδιος. ἦν δὲ καὶ τὸ 
δεῖπνον ἐν ἀγρῷ δαψιλέστερον· ἐκάλει γὰρ ἑκάστοτε τῶν 
ἀγρογειτόνων καὶ περιχώρων τοὺς συνήθεις καὶ συνδιῆ-
γεν ἱλαρῶς, οὐ τοῖς καθ' ἡλικίαν μόνον ἡδὺς ὢν συγ-
γενέσθαι καὶ ποθεινός, ἀλλὰ καὶ τοῖς νέοις, ἅτε δὴ πολ-
λῶν μὲν ἔμπειρος πραγμάτων γεγονώς, πολλοῖς δὲ γράμ-
μασι καὶ λόγοις ἀξίοις ἀκοῆς ἐντετυχηκώς. τὴν δὲ τρά-
πεζαν ἐν τοῖς μάλιστα φιλοποιὸν ἡγεῖτο, καὶ πολλὴ μὲν 
εὐφημία τῶν καλῶν καὶ ἀγαθῶν πολιτῶν ἐπεισήγετο, 
πολλὴ δ' ἦν ἀμνηστία τῶν ἀχρήστων καὶ πονηρῶν, μήτε 
ψόγῳ μήτ' ἐπαίνῳ πάροδον ὑπὲρ αὐτῶν τοῦ Κάτωνος 
εἰς τὸ συμπόσιον διδόντος. 
  Ἔσχατον δὲ τῶν πολιτευμάτων αὐτοῦ τὴν Καρχη-
δόνος ἀνάστασιν οἴονται γεγονέναι, τῷ μὲν ἔργῳ τέλος 
ἐπιθέντος τοῦ νέου Σκιπίωνος, βουλῇ δὲ καὶ γνώμῃ μά-
λιστα τῇ Κάτωνος ἀραμένων τὸν πόλεμον ἐξ αἰτίας 
τοιᾶσδε. Κάτων ἐπέμφθη πρὸς Καρχηδονίους καὶ Μασ-
σανάσσην τὸν Νομάδα πολεμοῦντας ἀλλήλοις, ἐπισκεψό-
μενος τὰς προφάσεις τῆς διαφορᾶς. ὁ μὲν γὰρ ἦν τοῦ 
δήμου φίλος ἀπ' ἀρχῆς, οἱ δ' ἐγεγόνεισαν ἔνσπονδοι 
μετὰ τὴν ὑπὸ Σκιπίωνος ἧτταν, ἀφαιρέσει τε τῆς ἀρχῆς 
καὶ βαρεῖ δασμῷ χρημάτων κολουθέντες. εὑρὼν δὲ τὴν 
πόλιν οὐχ ὡς ᾤοντο Ῥωμαῖοι κεκακωμένην καὶ ταπεινὰ 
πράττουσαν, ἀλλὰ πολλῇ μὲν εὐανδροῦσαν ἡλικίᾳ, με-
γάλων δὲ πλούτων γέμουσαν, ὅπλων δὲ παντοδαπῶν 
καὶ παρασκευῆς πολεμιστηρίου μεστὴν καὶ μικρὸν οὐδὲν 
ἐπὶ τούτοις φρονοῦσαν, οὐ τὰ Νομάδων ᾤετο καὶ Μασ-
σανάσσου πράγματα Ῥωμαίους ὥραν ἔχειν τίθεσθαι καὶ  
διαιτᾶν, ἀλλ' εἰ μὴ καταλήψονται πόλιν ἄνωθεν ἐχθρὰν 
καὶ βαρύθυμον ηὐξημένην ἀπίστως, πάλιν ἐν τοῖς ἴσοις 
κινδύνοις ἔσεσθαι. ταχέως οὖν ὑποστρέψας ἐδίδασκε τὴν 
βουλήν, ὡς αἱ πρότερον ἧτται καὶ συμφοραὶ Καρχηδο-
νίων οὐ τοσοῦτον τῆς δυνάμεως ὅσον τῆς ἀνοίας ἀπα-
ρύσασαι, κινδυνεύουσιν αὐτοὺς οὐκ ἀσθενεστέρους, ἐμπει-
ροτέρους δὲ πολέμων ἀπεργάσασθαι, ἤδη δὲ καὶ προ-
ανακινεῖσθαι τοῖς Νομαδικοῖς τοὺς πρὸς Ῥωμαίους ἀγῶ-
νας, εἰρήνην δὲ καὶ σπονδὰς ὄνομα τοῦ πολέμου τῇ μελ-
λήσει κεῖσθαι καιρὸν περιμένοντος. 
  Πρὸς τούτοις φασὶ τὸν Κάτωνα καὶ σῦκα τῶν 
Λιβυκῶν ἐπίτηδες ἐκβαλεῖν ἐν τῇ βουλῇ, τὴν τήβεννον 
ἀναβαλόμενον, εἶτα θαυμασάντων τὸ μέγεθος καὶ τὸ κάλ-
λος, εἰπεῖν ὡς ἡ ταῦτα φέρουσα χώρα τριῶν ἡμερῶν 
πλοῦν ἀπέχει τῆς Ῥώμης. ἐκεῖνο δ' ἤδη καὶ βιαιότερον, 
τὸ περὶ παντὸς οὗ δήποτε πράγματος γνώμην ἀποφαι-
νόμενον προσεπιφωνεῖν οὕτως· ‘δοκεῖ δέ μοι καὶ Καρχη-
δόνα μὴ εἶναι’. τοὐναντίον δὲ Πόπλιος Σκιπίων ὁ Νασι-
κᾶς ἐπικαλούμενος ἀεὶ διετέλει λέγων καὶ ἀποφαινόμε-
νος· ‘δοκεῖ μοι Καρχηδόνα εἶναι’. πολλὰ γὰρ ὡς ἔοικεν 
ἤδη τὸν δῆμον ὁρῶν ὕβρει πλημμελοῦντα, καὶ δι' εὐτυ-
χίαν καὶ φρόνημα τῇ βουλῇ δυσκάθεκτον ὄντα, καὶ τὴν 
πόλιν ὅλην ὑπὸ δυνάμεως ὅπῃ ῥέψειε ταῖς ὁρμαῖς βίᾳ 
συνεφελκόμενον, ἐβούλετο τοῦτον γοῦν τὸν φόβον ὥσπερ 
χαλινὸν ἐπικεῖσθαι σωφρονιστῆρα τῇ θρασύτητι τῶν πολ-
λῶν, ἔλαττον μὲν ἡγούμενος ἰσχύειν Καρχηδονίους τοῦ 
περιγενέσθαι Ῥωμαίων, μεῖζον δὲ τοῦ καταφρονεῖσθαι. 
τῷ δὲ Κάτωνι τοῦτ' αὐτὸ δεινὸν ἐφαίνετο, βακχεύοντι 
τῷ δήμῳ καὶ σφαλλομένῳ τὰ πολλὰ δι' ἐξουσίαν πόλιν 
ἀεὶ μεγάλην, νῦν δὲ καὶ νήφουσαν ὑπὸ συμφορῶν καὶ 
κεκολασμένην, ἐπικρέμασθαι, καὶ μὴ παντάπασι τοὺς  
ἔξωθεν ἀνελεῖν τῆς ἡγεμονίας φόβους, ἀναφορὰς αὑτοῖς 
πρὸς τὰς οἴκοθεν ἁμαρτίας ἀπολιπόντας. οὕτω μὲν ἐξερ-
γάσασθαι λέγεται τὸν τρίτον καὶ τελευταῖον ὁ Κάτων ἐπὶ 
Καρχηδονίους πόλεμον, ἀρξαμένων δὲ πολεμεῖν ἐτελεύτη-
σεν, ἀποθεσπίσας περὶ τοῦ μέλλοντος ἐπιθήσειν τῷ πολέμῳ 
τέλος ἀνδρός, ὃς ἦν μὲν τότε νεανίας, χιλίαρχος δὲ στρα-
τευόμενος ἐπεδείκνυτο καὶ γνώμης ἔργα καὶ τόλμης πρὸς 
τοὺς ἀγῶνας. ἀπαγγελλομένων δὲ τούτων εἰς Ῥώμην, 
πυνθανόμενον τὸν Κάτωνά φασιν εἰπεῖν (Od. 10, 495)· 
 
        οἶος πέπνυται, τοὶ δὲ σκιαὶ ἀίσσουσι. 
 
ταύτην μὲν οὖν τὴν ἀπόφασιν ταχὺ δι' ἔργων ἐβεβαίω-
σεν ὁ Σκιπίων. 
  Ὁ δὲ Κάτων ἀπέλιπε γενεὰν ἕνα μὲν υἱὸν ἐκ τῆς ἐπι-
γαμηθείσης, ᾧ παρωνύμιον ἔφαμεν γενέσθαι Σαλώ-
νιον, ἕνα δ' υἱωνὸν ἐκ τοῦ τελευτήσαντος υἱοῦ, καὶ Σαλώ-
νιος μὲν ἐτελεύτησε στρατηγῶν, ὁ δ' ἐξ αὐτοῦ γενόμε-
νος Μᾶρκος ὑπάτευσεν. ἦν δὲ πάππος οὗτος τοῦ φιλο-
σόφου Κάτωνος, ἀνδρὸς ἀρετῇ καὶ δόξῃ τῶν καθ' ἑαυ-
τὸν ἐπιφανεστάτου γενομένου.  